第一回	興宮室剪彩爲花	隋煬帝姓楊名廣小字阿摩弘農華陰人也漢太尉楊震之裔文帝堅之子爲人資辨敏捷貪虐荒淫初封晋王之時貪心不足欲奪其兄楊勇太子之位無計可施乃謀于安州總管宇文述曰吾兄懦弱素無令德父皇立爲家嗣有失人望不足以承大統吾觀滿朝將相皆非統馭之才細推英雄惟有公耳宇文述驚曰殿下何出此言耶某有甚德奬譽太過廣曰吾有一事特來告汝勿得漏泄宇文述曰願聞其詳廣曰公抱勇敢之資當國家之重任吾欲奪兄權位未有良策盍與我圖之述慨然許曰殿下欲謀東宮何難之有必須得一人相爲輔翊此事即成耳廣曰遍觀文武皆土木之人無可與謀者願指教之述曰吾見僕射楊素帝之近侍寵臣也此人見利忘義多將金帛以結其心使于帝前日夜用意事必諧矣廣即探楊素誕日以千金爲壽楊素大喜受之乃教廣行孝曲盡子情承事父意于是述素二人協心共謀廢立旦夕于文帝之前稱羨晋王仁孝恭而好禮謙己下士足有人君之度譖毀太子懦弱貪淫不足以當大位文帝聽之遂自心疑于是漸失愛于勇勇不知是計荒淫愈甚帝大怒遂廢爲庶人而立廣爲皇太子未及數日廣又謀勇而殺之至仁壽四年弒父文帝于太寶殿而自立號爲煬帝改元大業元年封楊素爲尙書令宇文述爲許國公加封開府儀同三司煬帝自即位後縱心爲樂欲窮耳目之觀乃命舍人封德彝宇文愷二人奉詔營造洛陽顯仁宮南接皂澗北跨洛濱起發大江以南五嶺以北奇材異石俱令送納洛陽又求海內麗花佳卉珍禽怪獸以實苑囿之中自長安以至江都離宮四十餘所乃遣黃門侍郎王弘徑往江南造龍船數萬艘以備游幸之用又開永濟之渠南達黃河北通涿郡又穿江南之河起自京口直至餘杭八百餘里置洛口倉于鞏城周圍二十里內穿三千窖置興洛倉于洛陽北城周圍十里內穿三百窖每窖內可容粟八百石又築西苑周圍二百里其內爲海周圍十里造成方丈蓬萊諸山高百餘尺無數台觀宮殿羅列其上外有龍鱗渠旋流之水注于海內渠畔建造一十六院首尾相接每一院以四品女官主之堂殿樓觀刻龍鳳之像繪五彩之紋極其華麗旁築銜道栽植松柏雜樹至于秋冬雕落之時則剪彩爲花綴于枝條之上常如春景又于沼內剪彩爲荷帝每游幸即去水而布之時十六院之妃爭以肴饌美麗相高以媚于帝每于月夜放宮女數千騎游于西苑作清夜游曲令宮女善歌舞者于馬上奏之自是之後或游于渠或玩于苑俱以女樂相隨荒淫宴樂無時休息凡有所欲不計其費務令如意日與美女沉醉于顯仁宮內笙歌盈耳聲聞數里之外如此心猶不足欲事遠游是時蕭皇后者揚州之妓女也先事太子勇爲妻後帝殺太子取立爲皇后后極有美色甚得帝所寵愛一日奏曰陛下此樂不足爲奇欲窮耳目之觀必往揚州可矣帝曰汝乃女流居深宮內室何以識其景乎后曰妾乃生長于彼何所不識雖未能遍覽亦每聽聞是天下最樂之地名賢隱迹之鄉四時有不謝之花八節如長春之景南北往來之人無不停驂瞻仰今江都又有離宮游玩于彼豈不美乎帝聞奏大喜即下詔準備車駕前行是時群臣聞帝欲遠游無不驚駭次日會朝忽有一臣峨冠博帶皓首濃眉進朝上諫衆視之乃京兆萬年人也姓高名炯字昭玄官封尙書僕射之職敬具諫表呈上帝于銜案覽之表曰臣聞自古人君以政治爲先聲色爲戒奢者禍之基淫者禍之本昔周穆巡游而有膠舟之失始皇遠行遂致沙丘之亡今陛下不務修德外縱强越內興土木殫費財力資益寇仇大爲不可處于瑤室瓊宮宴樂至矣尙猶不足而欲遠游乎且千金之子坐不垂堂况以萬乘之尊累欲輕出倘有敵人乘虛而入內生不測陛下將安所適乞以二君爲戒罷巡游遠讒佞黜美人理國政則社稷生民無疆之福臣今披肝露膽伏惟聖德照臣愚悃萬死不辭帝覽罷勃然怒曰今承平之世朕仿古爲治籌策已定汝何出逆耳之言以忤朕意耶言未絶只見內史舍人虞世基出奏曰僕射所奏非矣陛下聖鑒不錯古者天子有巡狩之理諸侯有述職之事譬之田舍翁多收十斛麥即自朝歌暮唱東樂西游何况陛下貴爲天子富有天下乎且人生如白駒過隙與百姓同樂有何不可昔穆王始皇之游皆因用人不當朝廷之上朽木爲官以致貽禍今則四海升平兵强國富監國之嚴護衛之謹雖有萬里之行有何虞哉帝曰卿所見甚明大合道理高炯之表情實違忤本欲加誅係是先朝老臣權罷其職免爲庶人遂命越王侗與光祿大夫段達大府卿元文都民部尙書韋津右武衛將軍皇甫無逸右司郎盧楚等總留後事帝作詩留別宮人曰我夢江都好征遼亦偶然于是遂發文官武將五百餘人帶領雄兵二十五萬離了顯仁宮安排香車寶馬玉輅神駒徑望江都進發但見船騎并往水陸雙行帝坐龍舟之上其舟樓閣殿甍宮院之式一如長安所造內藏宮娥采女鼓樂駢闐更雜以百戲歌舞于前隨行大小之船五百餘只首尾相接三百餘里兩岸挽船之夫八萬餘人夜則秉燭照耀如同白日騎兵輔翊兩岸而行旌旗蔽野劍戟森嚴所過州縣官吏于五百里內皆令供獻酒食以饗軍士麗泉有詩云大業之年九十秋長驅百萬離神州只因昏主江都樂致使英雄血淚流	總批煬帝以逆謀而坐承大統已不可君臨天下况奢縱不已又欲車駕遠游以窮耳目之觀雖有高僕射之正諫其如虞世基之從諛何也亡道若此而能保其不身弒國亡乎 

第二回	隋煬帝游幸江都	人馬前進行了數月哨馬報來近前已是江都地界帝覽其山川勝概果是天仙之國繁華之地欣然大悅居于行宮顧謂近臣曰蕭后每與聯稱揚州好景今日顧眄信是人間之三島現世之蓬萊也長安雖號神京大是不同不知此外更有可樂處否虞世南曰天下佳麗之地萬不及江都然以臣觀之宮殿雖多皆非美飾不足以當聖馭帝欲稱其游覽莫若重建台榭使匠人繪飾五色龍紋務使層巒聳翠上出雲霄飛閣流丹下臨無地如此壯麗陛下娛游始可樂矣帝聞奏大喜即令封德彝部引工匠二百餘人建修台榭德彝領命即使匠人經之營之果然不日成之建一台號望雲台台上高可望三百里台下可容數千人所建銜苑周回一百餘里前後花榭羅列相接盡植奇花異卉蓄養怪獸珍禽又引太湖之水圜繞花榭之前通船往來左有香來溪右有百花洲須三秋九夏花香不絶又令宇文愷領工匠建有書會樓迎賓軒臨水閣八仙洞步雲橋玩月台木樨亭荼蘼圃臨溪館十餘處所費巨萬但有諫者即斬以示衆群臣恐懼不敢復言日與蕭后游于望雲台上選美人善歌舞者數十列于坐側至是溺于酒色不理政事惟以游樂爲先每逢春日融和則賞于燕游堂令數十嬪妃左右扶擁相隨盤桓于牡丹亭芍藥圃五步一亭十步一榭逢亭即宴遇榭而歌絲竹之音不絶帝回顧百花妍媚親折數枝插于蕭后之鬢曰子如日夜立于萬花叢下朕不知花貌類子而子貌類于花耶內竪進曰以臣觀之后之于花媚又有甚焉帝大悅取酒內竪以其善觀花貌也麗泉詩云春鋪上苑百花叢景物鮮妍綠間紅往日歡娛今不見教人賦罷怨東風夏則駕一葉輕舟載以簫鼓賞蓮于臨水閣令嬪妃裸衣彩蓮于池內使其自相戲舞唱和彩蓮之曲醉以碧筒之勸帝與蕭后撫掌大笑遇盛暑則至八仙洞內就向冰山雪檻清凉之處宴樂無度旣而酒酣遂與后妃相狎無所不爲淫戲終日而罷麗泉詩云數十嬪妃去彩蓮裸衣戲舞帝王前起來閑處從容立信是蟾宮謫降仙秋則處于叠翠宮賞于玩月樓朝歌夜弦宴賞不息或于木樨亭顧盼黃菊迎霜之景帝好馳射每令宮人持弓箭以俟忽見榭前群雁飛翔帝謂后曰汝看朕射第二雁下來即向宮人手中取弓單射一箭言訖弓弦響處雁早落地衆侍稱賀始知帝有百步穿楊手段麗泉詩云迎霜黃菊綻三秋玩月登樓樂未休憶昔歡娛如一夢落花滿地爲誰愁冬則隱于藏春閣與后擁爐而坐宮娥圍繞于側歌童唱女戲舞于前每遇霜朝雪夜帝自著狐裘令數十嬪銜引車尋梅若遇崎嶇險道車迹不通之處然後方返麗泉詩云梅雪爭春臘正濃隋皇車出館娥宮美人不惜芙容面曾向崎嶇冒朔風是時帝樂而忘返不理國政五日不治宮室苑囿樂地雖多久而益厭每于游幸之際左右顧盼無可意之處不知所往乃問于群臣曰朕于盛夏每苦其酷烈欲擇勝地蓋造行宮避暑不知何地而可卿等有可意者爲朕奏之時宇文愷筆力尤精遂將天下山川景致高下形勢盡作一圖獻上指引帝曰臣觀天下分布九州地輿不一論其勝境無如汾州汾州地勢坦平蓋造宮殿務令高大若得東西台閣復道相接使其四面玲瓏八風自入陛下避暑何所不樂帝然之遂差宇文愷遍告天下索取材木俱令納送汾州復使封德彝帶領良匠二百蓋造離宮比及經營一年之力方能有成其周圍二百里前殿東西五百步南北二十丈五步一樓十步一閣自殿下直抵汾陽之北平遙之南其閣道周馳堪容走馬瓊樓寶閣極其華彩一如始皇阿房之式比及宮成雖云避暑每遇秋冬帝亦游樂于其宮耳史官有詩云始皇荒亂建阿房煬帝離宮立遠方自是二君皆一體相傳不久致身亡是時帝處汾陽之宮朝夜游宴極盡歡樂全不理其國政至諸國朝貢者帝亦不知但有所事則皆付之有司至是累召高麗王元入朝不至中書侍郎裵矩奏曰高麗僻在海隅箕子所封之國自漢晋以來臣伏中國皆爲郡縣今乃不臣先帝亦欲征之久矣恨力不及今日國富兵强安可不取帝聞奏大喜曰卿所言安邦之志也甚合朕意即與衆臣商議皆言必須銜駕親征大兵壓境方能取勝是日帝先差使命往幽州令總管元弘嗣徑往河南淮南江南三處造戎車五萬乘供載衣甲河南河北民夫以供軍需及于東萊海口造船三百隻以備水戰其官吏督役晝夜立在水中不得休息自腰以下皆生蛆死者計以萬數調發天下之兵皆會涿郡江淮以南民夫及船運于黎陽其洛口諸倉之米運至涿郡大小之船首尾相接千有餘里所載兵甲攻取之具往來于道數十萬人死者相枕天下騷動盜賊蠭起至于諸鎭 節度亦各據其所守之地互相爲亂其時諸盜往往屯聚山林侵掠州郡	總批阿房之建乃始皇荒亂所爲帝游幸江都而復創行宮避暑極其奢麗是其爲亡秦之續矣矧國政不理而務征取高麗以致天下騷動盜賊蠭起常能四時游戲也歟哉 

第三回	竇建德兵殺郭絢	先說一人姓竇名建德貝州漳南人也家世爲農材力絶人仗義疏財時有鄉人喪親貧不能葬建德正在耕田聞之遂解牛與給喪鄉黨異之忽一夜盜劫其家建德知之乃立于戶下伺盜入家即擊死二賊餘不敢進盜請其尸建德曰可將一條麻繩係去盜即奉繩建德乃自係尸使盜自來曳出建德見盜已去遂持刀趕上復殺數人由是知名時大業七年正值煬帝興兵伐遼建德補充隊長欲行之次會邑內一人姓孫名安祖因盜民家之羊爲縣令捕獲將安祖笞辱之安祖乃持刀直入衛內刺殺縣令人莫敢當其鋒安祖走匿建德家內時山東饑荒群盜蠭起建德與安祖謀曰昔隋文帝之時天下强盛發百萬之衆征伐遼東猶爲所敗今水旱爲灾民力雕敝主上不惜民苦而親駕征遼且往歲西征十不一返今瘡痍未平又重發兵人情危駭易以動搖丈夫不死當建功于世豈爲亡命之虜乎我聞高鶏泊廣闊數百里其中葭薍阻奧可以避難今汝罹此大禍官司捕急無處藏身不如乘閑私出椎埋殺掠足以自給因得聚其豪杰且觀時變以成大計安祖曰此言甚合吾意正欲如此建德即招集無賴少年數百人令安祖率之入高鶏泊爲盜安祖號摸羊公是時有鄃縣人姓張名金稱亦聚衆萬餘依于河渚之間劫掠鄉民爲害尤甚又有蓚縣人姓高名士達聚兵千餘屯于清河鄙上數處盜賊不時往來漳南剽掠殺人焚燒鄉聚獨不敢入建德鄉間意疑建德與賊相通故不相犯當日郡屬之官緝探知之遂將建德全家獲而殺之建德至河間聞家屬被戮即率麾下二百餘人逃入賊寨投奔士達士達自稱東海公以建德爲司兵未及旬日安祖爲金稱所殺其衆數千人盡歸建德聚衆益盛將有一萬餘人猶保守高鶏泊能傾心待人與士卒同甘苦由是人爭附爲之致死朝廷累累征討其勢益熾皆莫至是又差涿郡通守郭絢率兵一萬前來討賊高士達探聽知之大驚自料智略不及恐事不成乃推建德爲行軍司馬使掌其兵建德欲設計制伏群盜乃請士達謂曰公今率領餘衆保守輜重切不可動我選精兵七千徑去迎敵官軍自有斬郭絢之計遂向士達附耳低言汝可如此如此士達大喜即取所虜之人詐稱建德妻子就而殺之建德乘夜領七千人馬殺出寨去喊聲大震士達聽知隨後領兵追之不及而回卻說建德令人引見郭絢告曰今高士達自誇其能殺我妻子受其欺辱不過特自領部下七千餘人改邪歸正專投明公自首其罪現有追兵至此願充前部先鋒剿殺士達上爲朝廷出力下爲妻子報仇郭絢曰汝旣來降肯作前部不知賊人虛實如何建德國勇敢之徒吾已自領之來降士達部下只有老弱三百餘人不足爲懼吾引兵而出一鼓擒之以贖前過以報新仇郭絢大喜遂納其降設筵款待二人盡歡而飲次日士達來陣前搦戰郭絢急喚建德商議建德欣然披挂領兵而出此時郭絢托建德爲腹心再不設備亦引人馬隨建德至長河界口安了營寨比及三更左側建德已自領兵回劫郭絢之營人馬汹涌突然殺人內外一無知者忽聞喊聲震動人不及甲馬不及鞍建德大殺一陣斬軍數千獲馬千匹郭絢驚慌引數十騎奔回建德後面飛馬追及平原斬之領兵回寨將首級獻上士達士達大喜殺牛宰馬賞勞士卒是時平原之東有豆子䴚四面廣闊負海帶河地形深阻群盜多匿其中聞建德殺敗郭絢其盜互相引領皆來歸附兵聲大振建德與張金稱各領所部侵掠河北之地隋之將帥雖行征討敗死相繼人民驚散官軍不能爲主各個聚衆從賊麗泉觀此有詩云龍爭虎鬥已多年忽值雲迷蔽黑天草木百年無雨露車書萬卷改山川尋常巷陌何簪紱幾處樓台絶管弦自是四方群盜起紛紛兵革日相連當時群盜四起天下紛然郡縣告急帝封太僕楊義臣爲行軍都總管周宇侯喬二人爲先鋒調遣精兵二萬征討山東一路兵行數日直抵永濟渠口扎了營寨離張金稱營只有四十餘里義臣聚集將校商議破賊之策義臣曰我兵初入其境不諳路徑若遇群賊與戰不利必然搖動以挫我之銳氣不如深溝高壘堅閉不出探其虛實然後以奇計擒之無不勝矣衆軍領命遂按兵不動卻說張金稱探聽義臣兵至遂自披挂引兵直至義臣營外搦戰見義臣固守不出求戰不得使手下之人百般噦駡日暮方回隋之將士受駡不過皆摩拳擦掌便欲出戰三番五次皆被義臣阻擋方始停止如此月餘金稱與衆喜曰吾料義臣是怯戰之人無謀之輩不然何如此之不出耶衆曰將軍不可輕視朝廷遣一大將領兵必有奇計以服我等今乃不出未見虛實其中恐行詐耳可爲提備金稱曰官軍遠來利在速戰今吾倚此險阻以逸待勞眼見此人直是怯戰何詐之有于是每令口捷便利之人只在營外辱駡卻說義臣將士在營內聽之請于義臣曰土達鼠輩以吾大軍臨敵正猶泰山之厭卵耳今遠來月餘不出見怯于彼寧挫于鋒鏑之下我等忍受其辱義臣下令曰汝等憑負血氣之勇不識進退之法但有一人敢言戰者斬以示衆自是衆軍悚栗早有細作將此言來報金稱金稱大喜不以義臣爲事全無銜備自後屢逼其營噦駡辱之時天氣炎熱賊兵不奈或解鞍去馬而立或解甲裸衣而笑極其懈怠一日義臣喚周宇侯喬謂之曰汝二人引精銳馬騎二千乘夜自館陶渡過河去埋伏待來日金稱人馬離營將與我軍相接放起號炮汝等伏兵齊起急入擊其營寨搶其妻子劫其輜重吾引大兵從後擊之破賊必矣二人領計去了次日義臣親自披挂引兵而出橫槍立馬陣前搦戰金稱看見官軍皆贏之士行伍不整陣法無序金稱笑曰原來朝廷無眼差此等人行兵眞兒戲耳用手一揮賊兵競至兩刃相接未及數合忽聽東北角上炮響涌出一彪人馬飛塵蔽日征鼓喧天連聲吶喊直奔金稱營內金稱見之驚惶失措遂自勒馬揮兵回救營壘正在奔走又聽正西角上連聲炮響涌出一彪人馬打著義臣旗號喊如鼎沸突然來到把賊陣當腰截斷三面受敵前後夾攻賊兵大敗殺得尸橫遍野血染長河金稱單馬逃奔清河界口正遇清河郡丞楊善會領兵捕賊正在汾口之地擒金稱殺之令人將首級送至隋營其餘手下敗兵星飛霧散投奔建德去了卻說楊義臣殺敗張金稱即將其營內所得金銀財物馬匹盡賞士卒原所獲子女俱各放回次日義臣大會將校移兵直抵平原進攻高鶏泊剿殺餘黨未知勝負如何且聽下回分解	總批郭絢不諳兵機致有平原之敗楊義臣堅壁不出令敵人不得窺我虛實此軍之善經也張金稱易視之而全無銜備殺得尸橫遍野血染長河有以夫 

第四回	楊義臣掃清河北	是時高鶏白乃竇建德附高士達居于彼處細作報言楊義臣破張金稱乘勢引兵來攻高鶏泊今官軍到巫倉下寨離此只隔二十里地建德聞之大驚謂士達曰吾未入高鶏泊之時已知楊義臣有文武全才用兵如神但未與之相拒今日果然殺敗張金稱移得勝之兵星夜而來征伐我等觀其銳氣正熾難與爲敵公可暫引兵入據險阻以避其鋒使他要戰不得坐守歲月糧儲不給人馬倦怠然後乘其不備分兵擊之義臣可擒矣土達曰汝之所言非矣金稱是酒色無謀之人不能通達以致喪亡吾學萬人之敵何足懼之汝前斬卻郭絢得成大功聲名大著我若領兵迴避必被士卒所笑有何面目以制所部之人乎遂不從建德之言乃留疲弱之兵三千與建德守營壘自領精兵一萬迎戰當日但見旗分皂白劍戟森嚴士達之兵出離了高鶏泊行了數程正遇隋兵于西北六十里兩陣對圍左陣上立著一將頭頂紫金盔身披猊|鎧坐下追風馬手執偃月刀乃太僕楊義臣也驟馬持刀立于陣前大駡匹夫逆賊吾今奉詔討賊張金稱已自梟首今特領兵剿除餘黨若肯改邪歸正我即代奏朝廷加封官職日後建功立業不失列侯之位愚迷不肯早早引頸就戮言未絶只見左陣上立著二將頭頂寶妝盔身披銀鱗鎧坐下赤兔馬手執宣花斧乃東海公高士達也士達厲聲駡曰牧牛村夫汝認得我東海公否世人聞我之名莫不遠避退歸山谷汝這斗筲之徒安敢于陣前耀武揚威以誇口乎吾今特爲金稱報仇義臣曰汝乃下流小輩無名匹夫誰識汝名來此飾言乎吾今誓欲掃清河北方酬己志士達聽罷大怒挺斧直劈義臣義臣拍馬來迎刀來斧去鬥上六十餘合義臣自覺刀法漸亂勒馬便走士達亦不來追兩下收兵各自回寨卻說士達回至寨中歡聲動地謂衆人曰建德累在吾前誇談楊義臣在隋朝爲無敵手今見他本事也只如此來日吾必斬之以示英雄于是即自宰牛殺馬大排筵宴與衆兵高歌作樂暢飲不息建德知之謂其衆曰今東海公自恃無敵盡提大兵出外未能斬將擒士略得小勝即自矜大終日飲酒不理軍事吾疑楊義臣非怯戰之人今堅閉不出其中必有詐謀此禍不日至矣衆曰彼軍已敗實是怯戰安敢再來建德曰汝不識行兵之法兵不厭詐且隋兵勝緩緩圖我今隋兵初敗必長驅而來彼有大勢人馬只吾一人豈能當之于是留下衆兵保壁建德自帥精銳之士據守險固卻說楊義臣守寨不出已經五日使人探聽士達縱軍飲酒終日爲樂不設守備仰天大笑曰此賊合休天賜吾成功也當夜義臣親自披挂率領精銳之兵二千人盡含枚馬皆勒口悄然無聞行至士達之營時已三更左側放起號炮喊殺連天隋兵一涌而入果然士達無備軍士熟睡忽聞喊聲逼近正不知何處兵來俱各驚慌手足無措士達宿酒未醒朦朧起來披衣奔走正遇義臣首將鄧有見擒而斬之殺戮將士十喪八九比及天明義臣乘勝追殺直抵建德老營其守營之兵盡贏弱之衆不能當抵皆被隋兵殺敗當日建德止剩二百餘騎因見饒陽無備遂帶領人馬直抵城下四面環攻未及三日克之所降士卒共計二千餘人建德約衆據守其城乃宰牛殺馬大會士卒商議進兵以敵楊義臣之策賊卒徐仲堅曰今隋兵勢大難與爲敵只宜保守城池以待天時可密使人探聽義臣消息看其動靜徐圖進取此上計也建德從之麗泉詩云隋室傾危天數終四方賊子起如蜂義臣兵戮群雄首建德英雄脫劍鋒卻說煬帝因親征高麗損兵折將共計一百二十三萬至是還朝始有憂懼之色惡聞敗亡之事及各處盜賊蠭起表章告急內史郎虞世基皆藏匿只奏天下無事一日帝在後園與宦官飲宴太僕楊義臣殺賊還朝徑到帝前大哭帝問其故義臣曰隋天下危在旦夕陛下尙自與閹宦對飲耶帝曰國家升平之日有何危急義臣曰河北山東賊盜蠭起侵掠州郡臣奉詔討張金稱高士達等聚有十萬餘衆今已克伏猶慮餘黨未盡終爲國家之患帝喟然嘆曰朕未嘗聞有賊寇今日義臣所奏何誕如此虞世基曰陛下銜極以來四海承平人民樂業安有盜賊興發縱有亦只鼠竊狗偷之輩所屬官司常加警察自行殄滅願陛下勿以介意今義臣假此爲名陰謀叛意詐稱討賊現掌十萬之衆兵權甚大倘一舉動誰能禁服臣恐其禍不在于賊而在義臣之兵久後必貽陛下之憂也帝曰卿所見甚明朕正疑慮此事言猶未絶只見旁邊閃出一臣高聲呼曰陛下不可聽此實敗國傾邦之語也驚得世基面如土色手足無措此人姓韋名雲起天水人也現任治書侍銜之職雲起奏曰虞世基職掌樞密此權甚重今將四方告變表章沉匿不奏盜賊實多而言少以至發兵不多每爲賊寇所陷致使官軍失利乞將世基明正其罪以懲後例實社稷生靈之幸也帝曰世基本無此意汝何誣之帝正在猶豫又一臣出班奏曰此皆讒佞之語不可聽之此人鄭州榮澤人也姓鄭名善果現爲大理寺卿帝問所奏何如善果曰當今聖德巍巍民情睦睦各處寧熄天下晏然安可亂動刀兵臣觀楊義臣奏詞殺降賊衆數十萬餘領兵復出實欲久執兵權其情已現韋雲起之糾妨內驚聖駕外結藩屏實有欺君之罪惟陛下察之帝聞奏大喜曰朕見滿朝文武皆不及卿所言合理甚稱朕意即將韋雲起貶出外郡非有宣召不許入朝仍追義臣兵印其所領人馬各還本所二人泣拜而出麗泉讀史至此有詩贊義臣云天命英雄闡大猷掃清河北不封侯非乾將士無崇報還是隋朝國祚休義臣退謂左右曰隋室合休吾其死矣今天下如此紛紜主上聽信奸邪不爲剿賊反以志驕氣溢亡不日矣未有佞臣在內而忠臣能立功于外者今若此吾亦未知死于何人之手言罷即將家下所有散賞三軍相與泣分別而去稱疾不出自後退居濮州雷夏澤中改變姓名農樵爲樂鄉人皆不識焉由是河北山東一路人民失望此時竇建德探知朝廷不用義臣欣然喜曰此天祐吾也合成大功吾之所憚者楊義臣耳今義臣已黜尙復何懼哉遂復領兵回到平原收埋士達死尸招集潰卒得數千人軍聲復振自稱鎭 北將軍所得隋之將卒皆以厚恩撫之當日建德擄得故饒陽長宋正本置于軍中待爲上賓凡百軍事一取决焉自此隋之郡縣盡皆附之建德兵至十萬有餘勢益張大力圖進取此時大業八年地震五番六月朔黑氣千餘丈飛入太極殿中秋七月有虹光于玉堂原函山岸盡皆崩裂種種不祥非止一端盜賊各據一方號帝稱王不下數人李密起于鞏縣號稱魏公朱燦起于南陽號稱楚帝薛舉起于金城稱西秦霸王郭子和起榆林號永樂王王須拔起恒定號漫天王其餘劉武周林士弘李子通邵江海劉元進汪華徐圓朗杜伏威左才相梁師都等共有六十四處皆以小寇聚衆據地立號耳	總批楊義臣掃清河北可稱忠勇高士達無名匹夫而顧欲爲張金稱報仇豈不致喪師之辱乎若建德者庶幾有料敵之智云 

第五回	楊玄感兵起黎陽	先說李密字玄邃一字法主其先遼東襄平人李寬之子寬仕隋爲上柱國號蒲山郡公遂家于長安爲人少有才思志氣雄遠輕財好士嘗以蒲韉乘牛挂漢書一帙且行且讀時越國公楊素適見于道按轡躡其後曰書生何勤如此密即下拜之素問所讀何書答曰項羽傳因與共語片時相別而去素歸謂子玄感曰吾觀李密識度異常與汝大不相同他日所爲未可料也玄感聽之次日即至密宅與之交契情意甚厚嘗私謂密曰主上多忌隋歷不久中原若有一變公與我孰後先密曰决兩陣之勝戰必勝攻必取我不如公覽天下之英雄使遠近歸屬公不如我大業九年玄感起兵黎陽遣人入關迎密密至玄感大喜問以定立之策密曰今天子遠在遼左去幽州尙有千里南限巨海北阻强胡號令所通惟榆林一道子若鼓而入薊直扼其咽喉之地高麗抗其前我兵乘其後不過旬日賫糧謁舉麾召之衆可以盡取然後傳檄而南天下定矣此上計也關中四塞之地彼留守衛文升乃無謀之人耳若徑行勿留直保長安據其函崤東制諸夏是亡隋之襟帶我勢有萬全此中計也若因近趨便先取東都屯兵于堅城之下不可以决勝負此下計也有此三計惟公自擇焉玄感曰公之下計乃吾上策今百官家屬皆在于洛當先取之以搖其心且經城不拔何以示武遂不行密之計乃引兵至東都所戰皆克自謂功在旦夕妄自行兵及獲得內史舍人韋福嗣監在軍中用爲謀士福嗣忍耻事之但有所謀皆持兩端不與之决密謂玄感曰福嗣窮爲我擄志在觀望今公初舉大事留此奸人在側其事必敗請斬福嗣之首號令于衆此建立之良策也玄感曰公言謬矣吾今舉事正在用人之際何可妄殺人密退謂所親曰玄感好反而不圖勝吾無葬身之地矣未及數日果然福嗣乘夜輕騎逃去玄感追之不及而回正值大將軍李子雄得罪傳送行在途中殺了使者投奔玄感二人相見如舊子雄勸玄感建立大號玄感問密密曰昔張耳諫陳勝自王荀彧止魏武求九錫二人皆見疑被殺今密所言似此二人然阿諛順旨非義士也且公雖屢勝而郡縣未有應者東都尙强救兵即來公當率領精甲之士先定關中奈何遂自爲帝乎玄感含笑而止及隋軍至玄感曰此事如何密曰吾有一計可敵數萬之人使隋軍不戰而自退矣玄感曰計將安出密曰今元弘嗣在隴右現掌數十萬兵皆雄健之土可先使人各處揚言說弘嗣欲謀爲帝遣人前來接我引軍西去乘勢殺出大事定矣玄感曰此計甚妙即引人馬望西進發行了數日至峽欲圖弘農宮密曰今紿衆入關其機在速追兵後面不日而來若前不得據其險固退無所守何以成功玄感不聽遂留兵攻之三日不拔乃引兵去至閔鄉爲隋將史萬歲迫及斬之密見玄感事敗即自潜行入關爲游騎所獲護送帝所密謂衆曰吾等反亂之人若至行在必爲菹醢豈能復生趁今途中尙可以計脫走何爲安就鼎鑊邪衆皆然之乃令其衆各出所有之金以示監使曰吾等犯著大罪難免一死但令漸釋枷扭與吾等好行動聊將此金相酬大德使者顧金禁錮遂寬于是買酒暢飲將使者灌醉至半夜密自逃投平原賊郝孝德孝德不禮之居了數日又私奔投齊郡賊王薄王薄見密行動與已相反亦不禮之密欲自盡有人告密曰不可汝有大才此處不容何不去投周文舉今據淮陽其衆數萬號柳葉軍正在招募豪杰汝往依之以圖後計密依其言尋小路徑投來路絶糧于村中求食但到處無一相與密心懊惱猛然暗思此間有一人姓游名太和是吾父拜義兄弟現爲獵戶可往投之求宿一宵遂自行到莊門入見太和下拜太和曰我聞朝廷遍行文書拿你一起逃犯甚緊賢侄如何到此密告以前事今番不是灌醉監使已粉骨碎身矣太和拜謝謂密曰賢侄寬懷安坐老夫家中無美味容往山中尋一野味以待賢侄言訖上驢去了密坐半日見太和始回遍去尋野味不得乃殺其妻以食之密謂曰此何肉也太和曰是野猪肉也其味甚美密飽食天曉辭去後院借馬見殺死其妻于厨下臂上盡割其肉密問之方知是他妻肉痛傷而別是時淮陽歲饑民削木皮以食密見周文舉兵多糧餉不足勢不奈久遂止不去乃變姓名爲劉智道就郡中設館教授諸生聊以自給郡縣疑而捕之密又逃走去投妹夫丘若明若明轉寄于游俠王秀才家早有人報知郡守湯汪汪即領兵將秀才之宅四面圍繞正值李密出外得免時韋城一人姓翟名讓爲東都法曹坐事當斬獄吏黃君漢見讓驍勇心欲釋之夜謂讓曰觀汝一表非俗抱此英杰豈能守死獄中乎讓大驚問其故君漢曰汝有沖天之志只未遇主枉受此難君漢即破械扭出之讓再拜曰讓蒙再生之恩則幸矣朝廷一聞必加罪曹主如此奈何因嗚咽泣下君漢怒曰本以公爲大丈夫可救生民之命故不顧其死以奉脫奈何反效兒女子涕泣相謝乎君但努力白免勿憂吾也遂忙去至瓦岡時值同郡一人姓單名雄信極是驍健善能馬使槊聚無賴少年數百讓往從之大業八年各郡招軍翟讓年二十八歲與雄信立于榜下長嘆一聲而回有一人厲聲而言曰汝不能與國家出力何故長嘆耶讓回頭見其人身長八尺面如傅粉碧眼濃眉聲若洪鐘年方十七深有勇略讓見此人異常遂與同人村問其姓名其人云姓徐名世績字茂功不務家人生業專好結義天下壯土卻才見汝二人看榜何故長嘆雄信默然未及回答讓曰實不相瞞我本東都法曹姓翟名讓聞盜賊蠭起各據地方欲謀討之不意主上信讒連罪當斬感得黃君漢爲曹主憐我有心掃蕩中原匡扶杜稷即爲破械杻出之吾遂亡命于瓦岡此兄姓單名雄信亦當世杰土與吾同鄉之人幸感不弃特相從之今雖有志舉事恨力不能故發嘆耳世績曰正合吾機吾有此心久矣同舉大事若何讓曰如此極好爭奈某是草芥之輩君爲名門之裔倘事不成有誤足下惹天下人笑端世績曰天運有否泰人事有阻達文王囚于羑里創八百年姬周之業孔子厄于陳蔡爲千萬世帝王之師先難後易自古聖賢皆然但大丈夫有志暫時落泊耳讓甚喜世績邀讓雄信入酒店未知飲酒如何	總批李密三計誠足爲定立之策玄感直井底蛙耳何可與語此然以大才如密而猶不免灌醉監使亡走依人至于食其妻之肉而不知天乎人乎 

第六回	瓦崗寨群雄聚義	當日三人正飲酒間見二大漢入店飲酒坐在凳上喚酒保篩酒來讓等見上首坐者其人身長九尺赤髮紅鬚面如活獬虎體狼腰威風凜凜相貌堂堂讓就邀同坐問其姓名其人曰吾姓王名伯當濟陽人也因本處豪霸倚勢欺人伯當殺之逃難江湖五六年矣又下首坐者其人身長一丈腰大十圍眉清目秀虬髮長髯其人自言吾亦姓王名當仁外黃人也今聞召募義士前征遼東欲往應募路逢此兄認是同宗相隨到此遂以己志告之五人大喜讓曰隋室合休君弱臣强有功不賞有罪必誅前征高麗率兵一百一十三萬全師敗沒今又欲招軍吾觀天時人事如此縱充得軍亦只作刀下之鬼耳遂邀衆人同到寨中共論天下之事衆皆小于翟讓共拜讓爲兄單雄信次之徐世績王伯當王當仁爲弟是日宰牛殺羊歃血同盟痛飲一醉讓曰眼前雖有三百餘人弓馬亦有只恨無食恐難存濟世績曰東郡之地績與諸公皆爲鄉里人多相識此處不可侵掠滎陽梁郡汴水三處魚米之鄉富殖之地若去剽掠足以自給讓從其言乃引衆入三郡掠劫由是資用豊給歸附益衆未及數月聚有二萬餘人是時李密自雍丘亡命往來于諸盜之間說以取天下之策初皆不信久之稍以爲然衆相謂曰今人皆云楊氏將滅李氏將興吾聞眞命天子百靈咸助雖危不死李密三遇險處得以免死莫非應在此人衆皆曰然由是漸有敬密之意而密察諸盜之中惟翟讓最强乃因王伯當求見于讓爲讓用計往說諸小盜皆下之讓大喜密因說讓曰昔劉項皆起布衣以爲帝王今主昏于上民怨于下銳氣挫于遼東和親絶于突厥方且巡游揚越委弃東都此亦劉項奮起之時也以足下雄才大略士馬精銳席捲二京誅滅暴虐隋氏不足亡也讓謝曰吾輩群盜偷生草間君言非所及也時有一人姓李名玄英自東都逃來經歷諸賊求訪李密言此人當代隋家人問其故玄英答言近來民間有謠歌曰桃李子皇后繞揚州宛轉花園裏勿浪語誰道許桃李子謂逃亡者李氏之子也莫浪語誰道許者密也此言正應李密有帝王之份天運合回若安天下必在此人讓聞言遂與密厚凡有所謀即與决之徐世績曰方今英雄并起得人者昌失人者亡數人豈能做得皇帝縱有士卒必得高明遠見之人以爲謀士方能舉事也讓曰內事全仗茂功外事盡賴玄遂爲之某與雄信伯當只可厮殺而已密曰茂功名門達士可事以師傅之禮密駑鈍不才見識褊淺願薦一人同來相輔讓問是誰密曰此人胸懷韜略腹隱機謀生而喪父奉母至孝其家極富大散資財以濟貧乏每自負其才恨不爲時用乃與楊玄感共謀起兵及玄感敗滅乃變姓名亡命游于漢沔兩之間可速召之必來相輔乃雍丘人也姓房名彥藻字子輝讓即叫李密去遍尋之密辭讓而往彥藻接著共坐彥藻問其故密白以翟讓相招之意彥藻曰楊玄感尙不能成事此皆鼠輩何足爲也薛舉久召吾往金城吾欲往就之密曰吾亦知此輩非成立之人奈吾無容身之處暫爲避計潜聽童謠有云承天運代楊氏者必興于西南推量事勢當其曆數某思終成帝業以葉天時是烈士謀爲之秋足下爲我腹心不須以薛舉之言而介意也房彥藻從其言遂同李密來見翟讓讓甚敬之與之談論終日不倦密見豪杰皆爲己歸陰有侵奪之意無計可施探聽術士賈雄曉陰陽占候言無不宴密先以白金送之暗囑己意一自衆人皆散讓獨留彥藻共飲同床抵足而臥過夜半讓問彥藻曰方今隋室傾危四方雲擾欲謀大事衆兄弟皆智謀過我子深明易道與我卜之看數人孰先孰後彥藻曰吾實不能兄長曾聞神卜賈雄否讓曰頗聞其名未知何爲神卜彥藻曰此人上通天文下識地理中察人間禍福南北往來之人皆往卜之無不靈宴今此人現在城南兄長欲知休咎何不召之讓大喜即時差人往城南召賈雄雄至讓果以密言問之令卜舉兵之事雄曰卜得大吉之兆貴不可言然公自立恐未必成若立李密爲主事無不齊讓然之雄辭而去李密佯作不知之狀入問曰適間術士所卜何事讓以前言告之密曰吾有甚德敢爲衆主但今四海縻沸不得耕耘公士衆雖多食無倉廩唯資野掠常苦不給若曠日持久加以大敵臨之必涣然離散不如先取滎陽休兵館穀待士馬肥充然後與人爭利此保全之策也讓從之乃率兵二千直抵金堤關下讓全裝披挂親冒矢石與守關將華公逸戰上五十餘合公逸敗走被讓飛馬追及斬之餘衆潰散讓引衆入關移兵徇于滎陽諸縣皆下滎陽太守楊慶會合河南討捕使張須陀領兵討讓讓素憚須陀欲引兵去避之密曰須陀勇而無謀兵又驟勝旣驕且狠可一戰而擒也吾爲公破之讓不得已陣而待密乃率驍勇常何等二十人爲游騎別選精銳士卒一千餘人伏于林間須陀素輕讓不以爲事引兵飛奔而來至大局山下與翟讓相見各將陣勢擺開須陀出馬揚鞭大駡翟讓匹夫逆賊何故侵掠州郡讓大怒拍馬舞刀直取須陀須陀手持開山大斧迎敵戰不數合翟讓大敗而走須陀乘勢追趕趕過山嶺翟讓一齊鳴金有李密世績右有王伯當單雄信四軍齊出翟讓軍回三路掩殺須陀大敗直趕入大周山下軍士四面圍裹須陀在該心須陀謂士卒曰汝等可隨我奮力殺出忽然大喊一聲須陀躍馬衝開一條血路飛騰而出回顧左右人馬不能盡出于是復回殺透重圍東衝西突馬前馬後步軍齊搠須陀力不能支仰天嘆曰兵敗如此何面目見天子耶遂自刎而死李密兵入滎陽降其將一千人安民已定犒勞三軍聲勢大振讓得密破張須陀面有慚色乃分兵與密令密建牙別統所部號蒲山公營密持軍嚴雖盛夏之時號令士卒若負霜雪然所得金寶即頒賜麾下由是人樂爲用然麾下多爲讓之土卒所凌辱亦不敢報也讓謂密曰今資糧粗足意欲還向瓦岡公若不往從公所適讓從此與公別矣乃率其輜重望東而去密亦引西而行行至康城說下數城大得輜儲讓探聽知之大有侮心乃回兵復附于密密又說讓曰今東都空虛越王幼衝政令不一士民離心段達元文都暗而無謀以僕料之彼非將軍之敵若將軍能用僕計天下指麾而可定也乃遣其黨探聽東都虛實留守官知之遂爲守備馳告江都密曰事勢如此不可不發今百姓饑饉洛口內積有餘粟將軍若領兵襲之彼不能救取之如拾芥耳發其粟以賑窮乏遠近孰不歸附百萬之衆一朝可集振威養銳以逸待勞縱彼能來吾有備矣然後檄召四方引賢豪而資計策選驍勇而授以兵柄除亡隋之社稷布將軍之政令豈不盛哉讓曰此英雄之略非我所堪惟君之命盡力從事于是讓密協力自率精兵七千星夜而去直抵洛口畢竟還是如何	總批群雄聚議不知鹿死誰手張須陀勇則勇矣而謀則未也李密對讓數語灑灑乎得濟天下之體眞英雄偉略乎 

第七回	翟讓李密據洛倉	當日讓密兵至洛口之時已近黃昏左側比及知覺突然殺入密親自當先斬其守備之人數十打破倉門密厲聲大呼招諭百姓曰今天下荒亂國富民貧主上自取游樂坐視百姓困餓死填溝壑吾今代天行道救民水火之中汝衆皆來搬取吾不禁之百姓聞之歡聲動地踴躍爭先但見老弱之人褪負道路之間咸稱仁主皆願歸之密即乘勝移兵出于陽城北跨方山自羅口拔興洛倉據之早有探馬飛報東都卻說東都越王侗升殿聚集文官武將商議征討賊寇之事裵仁基進曰聞翟讓在東都倚李密徐世績等爲輔翊每日教練士卒近殺了張須陀破金堤關取滎陽諸城又據興洛二倉必爲後患可早圖之越王便令裵仁基爲總管劉長恭房厠爲副將率兵五萬討之民部尙書韋津曰翟讓李密不可輕覷且聞徐世績常何單雄信智勇兼備總管不可欺敵仁基曰讓密饑餓之賊烏合之衆吾兵破之如猫擒鼠耳元文都曰餘不足懼只李密宜防之越王曰李密何人也文都曰他姓李名密字玄邃隋上柱國蒲山郡公李寬之子也此人志氣雄遠熟諳兵機楊玄感舉兵皆此人之謀後玄感兵敗被執以計脫去無處容身乃依于讓非等閑之輩也越王曰比公若何文都曰臣乃小澤細流密如汪汪大海豈臣所可望哉仁基叱曰太卿之言謬矣吾看李密如腐草螢光何足懼之此番若不一陣滅之活捉李密到此願獻首級越王曰軍中無戲言仁基曰願責軍令狀越王曰汝早報捷以慰吾望仁基忿怒而辭越主領軍登程卻說翟讓李密據守興洛日與徐世績衆人商議守備進攻之策忽報越王侗差裵仁基領兵前來王伯當王當仁先得知正說間讓密請商議軍機事二王入見翟讓曰裵仁基引兵五萬殺奔興洛而來早建迎敵之策翟讓曰智憑玄邃勇仗二弟何須還言語也二人出翟讓請李密商議曰今裵仁基引五萬之兵到來何以迎之密曰須用埋伏之計可以破之讓曰請問其計密曰成皋離此十里左荊山右烏林可以埋伏軍馬茂功可引一千五百軍去烏林背後山谷埋伏只看南向火起便可出望城放屯料草處放火掩之伯當雄信各引五百軍預備引火之物于成皋坡後兩邊相候至初更兵到便可放火吾自領大隊之兵合爲前部陳于石子河只要輸不要贏把兵馬迤邐退後將軍自引一支軍于中救援聽計而行勿使有失翟讓曰吾往何向密曰今日引軍去成皋坡下屯住來日敵軍黃昏必到石子河引至坡下將軍便排走路看火起爲號將軍便引兵回掩殺天明罷兵令常何等準備慶賀筵席安排上功文簿發放已定卻說裵仁基劉長恭房厠兵到石子河揀選一半精兵作前隊其餘在後隨糧草車行是日南風徐起人馬趲行已牌左側裵仁基在前軍望見塵頭起便在岸上將人馬擺開陣勢問道這是哪裏鄉人答道此名石子河前面是成皋後面是洛水仁基傳令交劉長恭房厠押後親自出馬于陣前與柴孝和宋鬆及十數騎兩勢下擺開敵軍到處裵仁基看了大笑衆將問將軍何故曬笑乎仁基曰吾笑元文都在越王面前誇李密村夫爲天上人今觀它用兵可見了也以此等軍馬爲前部與吾對敵正如驅羊與虎鬥也吾前在王面前一時間誇要活捉李密翟讓今必應前言也不可停住汝等催趲軍馬星夜趕到興洛吾之願也遂自縱馬向前打話軍馬擺開李密當先出馬仁基駡曰翟讓亡命之賊你等隨之正如狐兔隨鬼耳李密大笑曰你等鼠輩眞恁相欺仁基大怒拍馬向前來戰二馬相交戰不數合李密詐敗逃走裵仁基趕來衆軍先退隋軍掩至李密押後約走十餘里李密回馬又戰數合而走柴孝和拍馬向前諫曰李密誘敵恐有埋伏仁基曰敵軍只如此雖有十面埋伏吾何懼哉趕到成皋山下一聲鼓響翟讓引一支軍出來接應仁基回顧柴孝和曰此即埋伏之軍吾今晚不到興洛誓不回軍催軍前進翟讓李密當攔不住迤邐望後便退天色黃昏濃雲密布又無月色夜風大作裵仁基只顧趕前面敗走之兵各自認隊伍而去仁基交催促後軍上來劉長恭房厠趕上窄狹處見兩邊都是蘆葦房厠兜住馬對劉長恭說道總管欺敵此去有失劉長恭曰我聞敵軍甚微不足懼也房厠曰南道路狹山川相逼樹木叢雜恐防火攻仁基曰此言是也卻欲回軍只聽得背後喊聲起處望見一派火光延著兩邊蘆葦四面八方火勢齊起狂風大作人馬自相踐踏死者不計其數裵仁基冒烟突火而走背後李密翟讓軍馬擁并趕來且說房厠急欲奔回成皋火光中一軍攔路當先乃常何也軍兵大亂奪路而走裵仁基見糧草車一路都燒便偷小路而走宋鬆柴孝和來救糧草車正迎著項友信攔路交馬只一合活捉了宋鬆柴孝和奪路走脫直殺到天明方才收軍殺得尸橫遍野血滿河渠麗泉有詩爲證兵出成皋用火攻指麾洛水笑談中濃雲撲面山川黑烈焰飛來宇宙紅不智仁基誇勇力故教李密有威風眞勇驚破隋臣膽此是攻城第一功裵仁基收拾殘敗軍馬回東都去了李密收兵聚衆宰牛殺馬大排筵宴賞勞衆兵密曰仁基雖然敗去必再引兵至矣翟讓曰以此奈何世績曰某有一氓可敵隋軍其計如何	總批密讓二人志氣雄遠熟諳兵機其據興洛也詎可輕覷之哉仁基乃曰吾破之如猫擒鼠哪知自家反做爲毛老人乎厥後埋伏之兵火勢齊起仁基冒烟突火而走亦可笑矣 

第八回	李密移檄數帝罪	衆議迎敵之策徐世績曰隋軍再來必添驍勇之將其勢汹涌我等須要立主建號以安衆心聽其約束然後舉兵行事方可破敵當時互相推讓世績曰李玄邃上柱國之子閥閱名家可以爲主衆皆曰斯言極是密曰吾有何能敢當此任翟讓曰立主建號正當其理若不如此只是賊人聲勢難以拒敵公今智勇俱備衆皆不及若不領此職我等皆死于奸黨之手矣公請勿辭于是選定大業十三年秋七月築壇場于鞏邑之南方圓九里分布五方各設旌旗衆人皆依次排列世績請李密登壇進冠冕訖南面而坐受衆人拜賀告于天地刑牲歃血改元永平元年自稱行軍元帥魏公府封翟讓爲司徒單雄信徐世績爲大將軍各領所部房彥藻邴元眞爲長史祖君彥爲記室于是趙魏以南江淮以北群盜莫不響應悉拜官爵使各領其衆置營簿以領之衆至數十萬乃築洛口城四十里而居之遣彥藻領兵一萬自東略地六郡遣護軍將軍田茂廣造機石爲攻城之械號將軍炮又封孟讓爲總管使王伯當副之密令二人帥步騎五萬乘夜銜枚直抵東都外郭焚燒居民房屋數千間剽掠計以萬數于是東都居民驚惶悉遷入城中卻說柴孝和被擒感不殺恩遂降于密孝和以妹妻監察銜史鄭與有郎舅之情密令孝和說之遂舉城來降至密降階迎接相叙大喜密封孝和曲護軍爲右長史密曰吾觀裵仁基驍勇今在越王處可惜明珠墜于污泥吾若得此人何慮天下哉鄭曰將軍勿憂吾與仁基同鄉足知其人勇而無謀見利忘義某憑三寸之舌說仁基拱手來降將軍可乎密曰極好汝去說仁基以何而遂曰但用金玉以結其心必來投將軍也密問徐世績曰此言可乎世績曰將軍欲取天下何惜金玉密欣然與之與孝和二人投仁基處來原來裵仁基每去破賊所得軍資悉以賞勞士卒監軍銜史蕭懷靜疑仁基有反不許行賞屢屢查究仁基長短得失每劾奏之倉城之戰仁基失期不至惟恐得罪正在疑慮之中忽見軍士來報言有二將軍相訪仁基請入帳中相見坐定茶畢仁基責孝和負義忘君尙敢復來見我孝和曰某亦知有愧但見越王侗幼弱知非成立之人進必加罪不得已而引妹夫降之今李密解衣衣我推食食我二人皆封重職異日成事豈在越王之下哉鄭曰賢弟有駕海之才四海孰不敬服功名富貴如探囊取物何在昏主之下乎且有功不賞有罪必誅將士焉能安職吾今觀李密當世之英雄也仁基曰料此亦非明主曰眼前立號數人某遍觀之皆不如李密李密爲人禮賢敬士寬仁厚德賞罰極明終成帝業取金玉到于仁基前仁基驚曰何謂有此令叱退左右告曰此是魏公久慕公德特令某二人送此禮物以獻前者兵敗而不遣追魏公亦是有意于君也賈閏甫曰魏公如此見愛明公即往附之仁基曰恨蕭銜史不肯何能投之閏甫曰蕭君如栖上之鶏在明公一刀耳仁基從之乃遣閏甫同孝和與先詣密營請降密大喜封閏甫爲參軍使閏甫還告仁基仁基此時屯兵虎牢正值蕭懷靜密表奏言仁基反隋歸魏其事只在早晚仁基知之遂暗藏利器徑到軍中懷靜秉燭觀書見仁基驟至懷靜曰汝來此何事仁基曰吾乃世之大丈夫也秉忠行事安受汝之懊惱乎懷靜曰汝何心變仁基向前一刀砍下懷靜首級大呼左右蕭懷靜不仁密謀害我吾已殺之肯從吾者在此不從吾者自去軍中一呼衆皆袒右仁基提首級見閏甫閏甫曰某當先去報魏公來接將軍仁基一面收拾虎牢軍馬閏甫報李密引軍去迎仁基獻了蕭懷靜頭密下馬携手入帳中密先下拜曰密今得將軍如稿苗而得其雨也仁基納密坐而拜之曰仁基今弃暗投明願以犬馬報之密封仁基爲上柱國仁基之子行儼驍勇善戰亦封爲上柱國仁基勸密畢禮厚幣求四方之土曰某聞一賢乃東郡東阿人也身長九尺三寸美鬚髯眉清目秀膽力過人姓秦名瓊字叔寶密曰吾亦聞名久矣遂遣人于鄉中尋問密以安車迎之秦瓊來見密大喜瓊問仁基曰某孤陋寡聞之人公何錯薦于明公公之鄉中有一賢士何不請來相助仁基曰是誰瓊曰濟州東阿人也姓程名咬金更名知節仁基乃猛省曰吾失計算也即薦于密密遂聘之到洛口與瓊皆封爲驃騎又有太原人羅仕信濟州人趙仁基皆率衆歸密密署爲總管使各統所部密又得此數人聲勢愈大密隨遣裵仁基孟讓帥兵二萬襲回洛東倉破之遂燒天津橋縱兵大掠東都出兵汹涌驟至司馬楊德芳被隋兵殺死仁基大敗還保鞏邑密遂率兵三萬破隋軍于故城復得回洛倉移兵進攻偃師金塘皆不能克乃還洛口護軍柴孝和曰秦地阻山帶河項背之而亡漢得之而王今公以翟讓等保其洛口公束鎧倍道趨至長安百姓誰不郊迎是征而不戰也衆附兵强然後東向指搶豪杰天下無事矣今若遲之恐爲他人所先密曰僕懷此心已久顧吾部下皆山東之人圭今未下洛安肯與我偕西且諸將皆群盜不相統一敗則掃地矣不如先移檄郡縣探其順逆然後舉事萬全之策也孝和曰明公神機妙策非吾等所及也是時東都城內乏糧而布帛堆積如山至有燃布以爨越王使人搬運回洛倉之米入城遣兵屯豊都市上春門北邙山三處分爲九營以防于密密得汝陰淮揚來降復據守回洛倉段達領兵拒之大敗而走密即令祖君彥作檄文數煬帝十罪以達郡縣檄文曰李密謹以大義布告天下煬帝以詐謀坐承大統罪惡盈天殺兄而謀立已爲太子罪之一也弒父而自立罪之二也迫奸父妃陳氏罪之三也奪嫂爲后罪之四也開龍鱗永濟二渠民困而死者萬數罪之五也造顯仁宮索取金寶俱納洛陽罪之六也置離宮四十餘所縱宮人數千作月夜游曲剪彩爲花罪之七也聽信讒任不納忠良日與宦官相狎淫戲不息罪之八也巡游無度不理政事罪之九也政煩賦重勞民傷財以至餓填溝壑所司不爲救援罪之十也有此十罪何以君臨天下罄南山之竹書罪無窮决東海之波流惡難盡密令不敢自專但欲擇有德者爲君仗義討賊望興仁義之師共安隋室拯救生靈檄文到日速爲奉行李密檄文去後郡縣騷動此時東都越王侗見密累來侵犯又報行檄郡縣乃遣太常丞元善達間行詣江都奏曰李密圍逼東都城內無食若陛下速還烏合必散不然東都必沒善達因嗚咽泣下帝爲之改容內史郎虞世基進曰越王年少此輩誑之若果如所言元達何由來至帝大怒曰善達小人敢延辱我因使向東陽催運善達遂爲群盜所殺是後人莫敢以賊聞是年五月帝乃詔右驍衛將軍唐公李淵爲太原留守以虎賁郎將王威虎牙郎將高君雅二人爲副留守調遣關右十三郡之兵征討群賊未知如何	總批登壇受賀而建號改元李密居然一皇帝了哪知帝王還自有眞乎秦叔寶程知節皆濟世之英雄亦必濟世之主方能用之作檄文以數帝之十罪則辭嚴義正不能不爲之心服 

第九回	文靜世民議大事	李淵字叔德隴西成紀人也其祖李虎仕魏有功封唐國公父昺襲封其爵生淵于長安體有三乳性寬仁亦襲封唐公娶竇毅之女生四子長建成次世民三玄霸四元吉一女適柴紹世民年四歲有書生見而異之曰龍風之姿天日之表其年及冠必能濟世安民書生已辭去淵懼其語泄使人追殺之而不知其所往因以爲神乃即彩其語故名之曰世民大業中突撅圍煬帝于雁門煬帝從圍中以木係詔書投汾水而下募兵赴援世民年十六往應募隸將軍雲定興謂定興曰虜敢圍吾天子者以爲無援故也今宜排列吾軍分作前後爲數十里使其晝見旌旗夜聞征鼓彼必疑我以爲大至則可不擊而走不然知我虛實則勝敗未可知也定興從之軍至崞縣突厥候騎見其軍來不絶果馳告始畢可汗曰救兵大至矣遂引走去爲人聰明英武有大志而能屈節下士時天下已亂盜賊蠭起知隋必亡乃輕財養士結納豪杰咸得其歡心娶長孫晟之女晟之族弟名順德現任右勛衛劉弘基任右勛侍皆避遼東之役亡命晋陽與世民相善左親衛竇琮亦亡命太原素與世民有隙世民加意待之琮意乃安時有一人姓裵名寂字玄眞桑泉人也爲晋陽宮副監又一人姓劉名文靜字肇仁彭城人也爲晋陽縣令二人相善當晚共宿見城上湘傳烽火裵寂嘆曰貧賤如此復逢亂離何以自存文靜笑曰如君言英豪所資也吾二人相得何憂貧賤乎一見世民而大奇之謂寂曰唐公之子非常人也豁達類漢高神武同魏祖其年雖少命世才也寂初未然之會李密反文靜坐李密姻屬係于太原獄中世民私入獄中視之文靜喜以言挑之曰今天下大亂非湯武高光之能定也世民曰安知無其人哉但人不識耳我來看汝者非比兒女子之情以世道將革欲與君計議大事試與我言文靜曰今主上南巡江淮兵填河洛李密圍逼東都盜賊蜉結大連州縣小阻山澤殆以萬數當此之際有眞主驅而用之誠能投機遘會奮臂一呼則四海不足定矣今太原百姓皆避盜入于城內文靜爲令數年知其豪杰之士一旦收集可得數十萬人加以尊公所掌之兵復且數萬一令之下誰不顧從以此乘虛入關號令天下不過半年帝業成矣世民笑曰君言正與我合乃陰部署賓客訓練士卒而淵不之知也及過數月文靜得脫于獄世民將發恐唐公不從久不敢言文靜謀曰尊公素與裵寂最厚激其行事唯此人則可世民即出錢數百萬餉龍山令高斌廉使與寂博佯輸不勝寂得勝多知是世民來意大喜由是與世民日親世民遂以情告之寂慨然許諾曰汝但放心此事盡在于我不過旬日事必諧矣當日各散寂退于私宅寢食皆廢無計可施一日徑入晋陽宮假作驚惶之狀正直張尹二妃在慶雲亭側玩花見寂驟至謂曰汝自何來寂曰某亦欲來折花以樂耳張妃笑曰花乃婦人所戴于汝何事寂曰汝以爲男子不得戴乎愛欲之心人皆有之但分貴賤憂樂之不同耳臣來非折花有事特共商議妃曰吾等女流有甚知識商議甚事寂曰特送富貴尹妃曰何言之曬乎寂曰非也今隋室荒亂主上巡游江都樂而忘返代王幼衝國中無主四方群雄竟起僭號極多近報馬邑校尉劉武周據汾陽宮稱爲可汗甚是利害想汾陽與太原不遠倘兵至此誰能銜之臣雖爲副守智微力弱難保全軀汝等何以得安二妃驚曰似此奈何果如所言吾姊妹休矣寂曰臣有一計可以保之妃曰今危在旦夕願施良策以備不虞寂曰留守李淵今有人馬數萬其子世民英雄無敵陰自結納四方豪杰欲舉大事因淵不從一時未敢動兵吾料天下不日必歸此人汝二人永處閑宮不見天日已有年矣何不乘此機會侍事于淵一則轉禍爲福二則久後非嬪即后富貴無比豈不爲美妃曰吾姊妹亦懷此心久矣實難啓口又恐此人秉持忠直見弃事泄其時將安所適寂曰只恐汝二人不堅不能成事妃曰一言旣出駟馬難追此事只吾姊妹與汝知之勿使有滅族之禍寂曰寂之所謀萬無一失李淵與吾極善每每酒通晝夜可設一筵安于宮側閑房吾邀其飲汝二人侍事音樂此人溺于酒色必不見卻酒酣之際二人扶入宮內令彼自覺知罪欲舉大事必諧何難之有商議已定次日二妃即將明珠數顆令裵寂密送李淵淵得之大喜徑到宮內致謝寂備佳肴美饌好酒細果設立外房黃昏左側邀淵共飲讓之高坐二妃侍立隨操音樂淵大驚曰某乃一小臣耳汝乃是主母何故錯敬事若漏泄當滅門矣妃曰方今天下別無英雄惟留守耳非敬留守之職敬留守才德也李淵再三推讓避席而起寂隨扯之曰暮夜無知者惟我四人而已何以見疑于是四人共席開懷暢飲酒至半酣寂離席潜出淵又自飲數杯似有相戲之狀妃以言挑曰吾二人今無主欲侍事留守還肯納否淵即跪謝曰願當犬馬之報不覺酩酊大醉立脚不定跌于地下二妃曰汝不勝杯酌矣此時醉眼朦朧亦不之顧二妃遂扶向龍床以被蒙面與之共宿極盡交態比及醒覺則天色已明矣淵見臥在龍床黃袍蓋體駭然報衣而起謂妃曰汝二人做得好事致我死地汝亦合得甚罪二妃曰君請勿怖事已至此惟圖其大事共保富貴則何傷矣淵心神方定麗泉觀此有詩云高祖人稱賢哲主奸淫宮女恨難消非因襲寂多機變只爲天翁祚李朝李淵自後出入宮內一無所間是時正值突厥入寇馬邑淵遣高君雅將兵與王仁恭拒之爲其所敗淵恐并得罪甚自憂之世民乃乘間屏開左右說于淵曰今主上無道百姓困窮晋陽城外皆爲戰場大人若守小節下有寇盜上有嚴刑危亡無日不若順民心興義兵轉禍爲福此天授之時也淵大驚曰汝安得爲此言乎事泄則死無葬身之地矣吾今執汝去告縣官世民徐語曰世民觀天時人事如此故敢發言大人必欲執吾告官亦不敢辭死淵曰吾豈忍告汝特驚汝之心慎勿出口使外人知之	總批世民應募突兵不擊而走能令人膽喪如此文靜一見而識其爲命世之才可謂有眼睛矣二妃侍淵極盡交態豈亦知其他日必爲皇帝而故奉之耶 

第十回	世民說李淵起兵	次日世民復說淵曰近來童子謠言楊氏將滅李氏當興又世人皆傳李氏當應圖讖故李金才無罪一朝族滅今盜賊日繁遍于天下大人受詔討賊賊可盡乎若能盡滅其賊則功高不賞身益危矣惟昨日之言可以救禍此萬全之策也願大人勿疑淵乃嘆曰吾一夕思汝之言亦大有理今日破家亡軀亦由汝化家爲國亦由汝矣世民思爲急計遂設席于別所暗使人邀淵淵乃從裵寂夜飲酒至半酣寂又從容言于淵曰二郎陰養士馬朝夕訓練欲舉大事正爲寂以宮人侍公恐此事覺得罪見戮故爲此急計耳公意如何淵曰吾兒誠有此謀事已如此當復奈何正須從之耳是日酒闌人散世民見淵不肯動兵轉加疑慮忽報隋帝以淵與王仁恭不能禦寇致使劉武周據汾陽宮遣使執詣江都淵聞大懼世民與寂劉文靜復說淵曰公據嫌疑之地勢不圖全今部將敗績方以罪見收事已迫矣尙不爲計乎且晋陽士馬精强宮監蓄積巨萬代王幼衝關中豪杰并起公若鼓行而西撫而有之如探囊中之物耳何乃受單使之囚坐取夷戮乎淵然之即與其下欲定大計會帝遣使馳繹赦淵與王仁恭二人淵謀遂緩大理司直夏侯瑞謂淵曰今帝座不安參墟得歲必有眞人起于其分非公而誰乎司馬許世緒司鎧武士蒦前勛衛唐憲憲之弟儉皆勸淵舉兵時建成元吉尙在河東故淵遷延未發劉文靜謂裵寂曰事若先發制人後發必制于人今公爲宮監而以宮人侍客朝廷一聞公死可爾何誤唐公也寂甚憂懼屢迫淵起兵淵乃使文靜詐爲敕書發太原西河雁門馬邑四郡之民三年二十以上擊高麗由是人情汹汹思亂者衆及劉武周據汾陽宮世民言于淵曰大人爲留守而賊盜竊據離宮不早建大計禍今至矣淵乃集將佐謂之曰武周據汾陽宮我輩罪當族滅如之奈何高君雅大懼王威曰智憑唐公勇賴諸將吾與高君皆聽約束而已淵曰朝廷用兵皆禀節度今賊在數百里內江都在三千里外加以道路險要復有它賊據之以嬰城膠柱之兵當巨滑豕突之勢必不全哉進退維谷何爲而可王威與衆將皆曰公地兼親賢同國休戚要在乎賊專之可也淵再三推讓詐爲不得已之狀方始從之曰賊勢浩大兵微難敵先當聚集英杰方好用兵乃命世民與劉文靜長孫順德劉弘基等各去募兵遠近赴集旬日之間近得萬人仍暗遣使召建成元吉于河東召柴紹于長安王威高君雅見兵大集二人大驚遂疑淵有異志謂武士蒦曰順德弘基皆出征背叛之人朝廷赦而重用受此大恩安得從淵將兵爲此叛逆欲收二人問罪蒦曰二人皆唐公之客汝若鞫問其罪必大致紛紜威等乃止至是二人設計欲因唐公禱雨晋祠共謀殺之世民舉衆人謀爲急計私令司馬劉政會先詣留守處首告二人反狀候淵與王威君雅正在視事文靜進曰有密狀言反者請大人視之淵以目視王威令衆官同來看狀政會不肯曰所告乃是副留守高王二人惟唐公得觀淵驚曰豈有是乎讀畢謂威曰人告公等私召突厥入寇果有此乎君雅攘袂大駡曰造反之人欲來殺我耳遂抽身便起世民已布兵塞路文靜與順德弘基等共執之淵即號令軍中曰王威君雅私召突厥犯邊今其果然遂執威與君雅係獄中適突厥引兵數萬人寇晋陽淵命裵寂率兵爲備而悉開諸城門突厥懷疑不敢進衆疑威與君雅實召之也于是斬威君雅二人以徇突厥大掠而去畢竟還如何	總批豪杰舉事不必再計受單使之囚以坐取戮辱智者不爲也淵之遷延未發誠爲建成元吉尙在河東故耳君雅王威私召突厥犯邊安得不斬以徇 

第十一回	李淵遣使如突厥	大業十三年夏五月李淵設計殺了副留守王威高君雅二人劉文靜與裵寂遂作符敕發宮監庫物佐軍改其旗幟軍聲大振寂見淵舉兵遂進宮女五百米九百萬斛雜彩五萬段鎧甲四十萬副以資軍費此時建成元吉在河東聞父命召二人送弃其弟智雲于河東而去智雲孤力被吏執送長安殺之建成元吉與柴紹皆到晋陽文靜進曰目今突厥强盛累爲吾患地勢相去不遠倘知舉事人馬汹涌而至何以迎敵實爲心腹之病淵曰何以待之文靜曰古人有云正其誼不謀其利安彼取此遠交近攻伯者之道也明公欲取天下可先令人奉書厚遺金帛稱臣于突厥借其人馬倚以爲助彼必無侵犯之患而我得泰山之安天下不足憂矣淵曰突厥與中國不世之仇吾旣爲帝安可稱臣于彼文靜曰明公之言謬矣以大事小者樂天者也今吾先禮而後兵之亦無不可淵曰此言甚善便遣文靜爲使將黃金二百兩蜀錦千匹進見始畢可汗始畢曰唐公何事而起兵文靜曰先帝廢冢嗣以授後主國政大亂唐公國之近戚懼毀王室故此起兵願與突厥共定京師所有金帛子女盡以歸可汗始畢聞言大喜顧謂近臣曰隋帝爲人我所知也若迎以來必害唐公而擊我無疑矣苟唐公自爲天子我當以兵馬助之于是即遣精騎二千良馬千匹隨文靜至太原淵接見大喜諸將佐請從突厥之言先立帝號淵以爲不可曰諸君宜更思其次裵寂曰可尊天子爲太上皇立代王爲帝以安隋室然後移檄郡縣改易旗幟雜用絳白淵曰此可謂掩耳偷鈴然逼于時事不得不爾淵始從之復遣使以告突厥至是淵號爲大將軍開大將軍府置三軍以子建成爲隴西公大都督左軍隸焉世民爲敦煌公大都督右軍隸焉元吉爲姑臧公中軍隸焉裵寂爲長史劉文靜爲司馬唐儉溫大雅爲記室武土蒦爲鎧曹殷開山爲府椽劉政會爲屬長孫順德王長及劉弘基竇琮爲統軍柴紹爲右領軍府長史咨議開倉庫賑窮乏改立白旗誓衆于野作檄文以達諸郡檄文曰淵以大義布告天下煬帝以悖逆詐謀坐承富强之業志驕氣溢窮侈極欲兵連四夷政煩賦重巡游不息殘害生靈太狠不仁罪惡充積今淵遙天子爲太上皇以代王爲帝仗義行師雄兵十萬誓欲掃清華夏剿戮群凶望興仁義之師同赴討賊以安隋室拯救生靈檄文到日速可奉行李淵檄文去後西河郡丞姓高名德儒渤海人也接見淵檄大驚曰李淵亦反矣匹夫無知吾與汝皆是隋臣焉敢移檄州郡吾寧就死豈從汝反耶遂將檄文扯碎大駡使者奔回告淵淵大怒便議起兵先取西河當日世民爲行軍都督長孫順德劉弘基爲副將殷開山爲先鋒領了三千人馬徑望西河進發卻說西河郡丞升廳人報世民來取城池德儒即喚軍官商議一個管軍校尉姓段名玄信會使飛叉曾射死雙虎在西河管軍對高德儒曰李淵是反隋之臣若來之時可與他相持某願爲前部德儒曰我聞李淵之子世民極其英雄更兼有殷開山長孫順德之輩亦是猛烈如今領兵前來我西河兵微將寡恐怕難以敵他玄信曰世民縱有四手吾何懼哉德儒大悅教玄信領一千人馬出城來迎世民兵近西河前馬哨探的回報敵軍來到世民把三千人馬擺開以待來軍玄信兵至列成陣勢騎戰馬提飛叉而出世民出馬責玄信曰吾父興舉義兵征討群賊欲立新君以安隋室德儒匹夫旣不相從安敢出不遜之語毀傷吾父今大兵壓境不早束手就縛尙敢迎敵玄信大駡我等只識隋朝豈順李淵乎世民大怒挺槍躍馬直取玄信玄信挺飛叉驟馬來迎兩馬相交鬥四十餘合玄信撥回馬便走世民趕去玄信回顧世民馬來較近用飛叉擲來被世民一手綽住回擲玄信正中面門墜馬而死德儒見玄信殺死手持雙劍飛馬過來右陣上長孫順德一斧來迎未及數合活捉德儒而回擲于馬下餘軍皆走順德捉德儒入寨世民數之曰汝曾指野鳥爲鸞以欺人主故得高官吾今與義兵正爲誅佞人耳汝有何說德儒曰汝名爲隋將實爲隋賊假立新君欲承大統實挾天子以令諸侯吾今惟求一死有何理說世民知其不屈遂喝令斬之其餘不戮一人秋毫無犯軍民人等各慰撫之使復其舊業遠近聞之大悅世民引兵還于晋陽往返才是九日淵大喜曰吾兒以此行兵雖橫行天下可也遂定入關之計且看如何施展	總批淵舉義兵寂進米帛鎧甲等以資軍費可謂齊心共事者靜欲其倚突厥以爲助則失一大著矣作檄文以布告天下誠洋洋乎仁義之師也是以遂定入關之計云 

第十二回	唐兵大破宋老生	是年秋七月李淵遂以子元吉爲太原太守留守晋陽宮自率甲士三萬誓衆移檄諭以尊立代王之意離了晋陽望西進發但見旌旗蔽野劍戟橫空人如猛虎馬賽飛龍時哨馬往來不絶報入長安隋代王侑遣虎牙將宋老生率領精兵二萬屯于霍邑大將軍屈突通率兵五萬屯于河東各守險要以拒淵兵正值淋漓久雨平地水溢軍士不能前進劉文靜曰今天積雨軍無戰心不如暫且屯營靈石按兵不動以候天時先使人致書招諭李密與其結好相合探其虛實令彼自安吾得展其手段此萬全之策也淵喜即以書去招密原來李密每自恃其兵强欲爲盟主乃遣將軍張仁則致書于淵淵折封視之書曰密頓首再拜大將軍仁兄麾下伏念隋室不幸而遭群雄之卓立黎庶雕殘致使奸臣之秉政欺君罔上結黨成群天下之人無不欲食其肉也今仁兄仗義討賊以安隋室大爲有理迎立新君以即帝位則非所獨尊天下者非一人之天下乃天下人之天下人人得而君之兄若西行入關之計可使步騎數千自至河內面結盟約愚弟安有不從之理所望左提右字戮力同心執子嬰于咸陽殪商辛于牧野豈不盛哉書不盡言伏惟照察淵看書畢大笑曰李密妄自矜大非折簡可致吾方有事關中若遽絶之乃是更生一敵不如畢辭推奬以驕其志使彼爲我塞成皋之道扼東都之兵我得專意西征候關中平定據其險阻養其銳氣徐觀蚌鷸之勢以收漁人之功未爲晚也衆然之遂令記室溫大雅作書以復密密得書拆開讀之書云淵頓首再拜魏公賢弟麾下天生烝民必有司牧當今爲牧非子而誰老夫年逾知命願不及此欣戴大弟攀鱗附翼早膺圖箓以寧兆民宗盟之長爲籍見容復附于唐斯榮足矣殪商辛于牧野所不忍言執子嬰于咸陽未敢聞命汾晋左右尙須安輯盟津之會未暇卜期李密看罷甚喜以書示將佐曰唐公見推天下不足定矣房彥藻曰淵有雄才而甚得民心其子世民與劉弘基殷開山諸將皆萬人敵也并非在于人下者今日見推彼方有意關中恐吾兵襲其後與之爲敵故如此謙讓明公何不察之密曰雖在假做人情如此謙讓吾安可拒之自是信使往來不絶麗泉詩云李密矜誇士馬强何如高祖智優長此番早建西行計焉使隋朝屬大唐當日唐兵阻于靈石不能前進時雨久不止軍中糧盡或傳突厥與劉武周乘虛打入晋陽元吉衆人皆不能守淵聞之大驚曰似此奈何武周果有兵至則根本虛矣安能自立不如班師北還用緩計圖之裵寂曰吾觀隋兵尙强未易卒下李密奸謀難測武周惟利是視不如還救根本更圖後舉世民曰今禾菽被野何憂無糧老生輕躁一戰可擒李密顧戀倉粟未逞遠略劉武周與突厥外雖相附內實相猜武周雖欲遠利太原豈肯近忘馬邑吾本興大義奮不顧身以救蒼生當先人咸陽號令天下今才遇小敵遂欲班師恐從義之徒一朝解體今還守太原一城之地是爲賊耳何以自全建成曰世民之言深是有理大人可從之淵皆不聽即催促軍士收拾起行世民將復入諫適值天色已暮淵已寢矣世民不得入帳乃號哭于軍門之外聲聞帳中淵召問之世民曰兵進則克退則散衆散于前敵乘于後死亡五日何得不悲淵乃悟曰軍已發還奈何世民曰右軍嚴而未發左軍去亦不遠請自追之淵笑曰吾之成敗皆在于汝惟汝所爲世民乃與建成分道乘夜追之及至靈石之際天色已明太原所運之糧相繼而至世民大喜曰此天佑我也不因此時殺進更待何日建成曰凡人舉事須要天時今軍士苦于久雨輜重皆濕可移屯于前面山上徐圖進取世民曰不可若移屯賊必衝突而死戰也此雨數日必晴一晴并力攻之老生可擒矣于是隨即請淵傳令軍中收拾行裝徑向霍邑進發卻說軍行數日果然雨霽天晴宋老生在霍邑閉城不出建成世民引數千精銳之士直抵城下金鼓齊鳴喊聲大起世民橫槍立馬舉鞭指麾若將圍城之狀老生裨將牛如金忿然進曰唐兵臨城而不出戰是怯也願借五百軍士某當决一死戰老生從之令如金出城迎敵兩陳對圓如金出馬與殷開山將戰四五合開山敗走如金引五百軍一發趕入陣來被建成指麾五千兵一裹圍如金于陣內左右衝突不能得出老生在城上望見如金困于垓心荒使左右備馬引壯士五百騎出城拍馬當先奮力殺入唐陣長孫順德迎之不能當面走老生直至垓心救出如金乘勢大呼將士曰不就此時殺去更待何時忽然喊聲大作一彪人馬自東殺來視之乃建成也老生即向東路迎敵與建成戰不數合柴紹從南殺至老生弃了建成與柴紹厮殺建成隨後趕來如金在陣後拽弓一箭射中馬足將建成掀下馬來如金奔前持刀便斫殷開山搶至面前大喊一聲如金一見措手不及被殷開山斫爲兩斷救得建成歸陣老生見殺死牛如金刀法便亂大敗而走柴紹追之趕上二十餘里忽然世民與軍頭段志玄自南原馳下阻住去路老生進退無計急下馬投塹被劉弘基獲而斬之遂克霍邑淵出榜安民便欲起行未知從哪路進發且看下回分解	總批淵以書去招密將欲展己之手段故先令彼之自安耳密致書云天下者非一人之天下其妄自尊大可知唐公雖見推天下豈即歸乎老生一破霍邑不難克也 

第十三回	李淵合兵圍長安	淵旣取霍邑軍聲大震遠近豪杰歸附者日以千數惟河東是屈突通固守不能得下欲引兵西趨長安恐通犄其後猶豫不决裵寂曰屈突通據守蒲關今且未下吾舍之西去若進攻長安不克退爲河東所踵我腹背受敵此敗之符也不若先破通然後趨京師京師恃通爲援通若一敗京師必破矣世民曰不然兵貴神速吾席累勝之威撫歸附之衆鼓行而西長安之人望風震駭智不及謀勇不及斷取之若振槁葉耳若淹留自弊于堅城之下彼得謀備以待我坐費日月衆心離沮則大事去矣且關中蠭起之將未有所屬易以招懷撫而有之衆附兵强何向不克通自守賊耳豈能患我一失其機勝負未可料也淵爲從之乃留諸將圍河東即發人馬直奔西行卻說唐兵起行之次淵謂諸將曰前路崎嶇必得爲先鋒前行逢山開道遇水叠橋誰敢當此任帳下一將出曰某雖不才願爲前部衆視之乃殷開山也衆將曰非此人不可爲先鋒淵曰今諸將保汝作前部先鋒吾撥五萬馬軍五萬步兵令取關中汝同世民劉弘基引軍前進專一填平道路修理橋梁鑿山破石勿教阻礙吾提大軍十萬星夜繼進若違吾令必依軍律開山領命而行再令建成領兵五萬同劉文靜王長諧竇軌諸將屯永豊倉守住潼關以備東方不說建成進攻河東且說世民大軍迤邐望渭北進發先鋒殷開山要立頭功急催軍馬至濟水前通武關回顧諸將曰關上無多軍只今便可搶關原來把關隋將姓郝名道衡只有一萬人在關上關前有水下有大澗當見唐兵來衆軍各自守護殷開山引軍馬搶上關來連弩齊發箭如雨下開山急回射倒數十騎了急報世民世民自引帳前數百騎直到關下看時關上連弩齊發世民急回郝道衡引兵五百趕下關來世民拍馬過橋橋上陷住世民馬脚掙不起世民步走道衡一槍刺來被唐兵中薛侃回身一箭射道衡于馬下世民乘勢搶關關上五千隋兵爲無主將不敢抵擋被唐兵殺散當時世民把關將鎧甲鞍馬賜與薛侃遷加護軍衆將聚于帳下世民喚殷開山問曰汝爲先鋒吾曾吩咐汝要開叠橋道以候大軍進發今橋石陷吾馬蹄若非薛侃吾被隋人所殺汝違吾令叱刀斧手斬訖報來諸將告曰出師之始便斬先鋒恐于軍不利且此人名標當世望世子恕之世民怒氣方息縱軍前行此時高陸人于志寧守冠氏城琅玡臨沂人顏師古守安養城見唐兵勢大本部只有五千軍不敢迎敵閉門堅守世民令劉弘基圍冠氏城薛侃圍安養城世民曰兵貴神速遂撤軍五萬星行電走勢不可當前至中渭關關上守將祝僉尙豹二人商議僉曰唐兵十萬前來勢不可當不如守之尙豹曰唐兵遠來疲困雖多何益若不出戰冠氏安養二城休矣祝僉沉吟不定人報唐兵大隊已到世民揚鞭指關而言曰吾今統數十萬之兵到此汝等早早歸降各依品級升用不然玉石俱焚尙豹聽了令祝金緊守關隘引三千軍殺下關來世民引兵便走尙豹乘勢引兵追殺二十餘里唐兵複合尙豹急回關上已竪起順旗尙豹大驚高駡忘義之賊只見祝僉在關上大叫曰我已降了大唐汝可隨吾投降尙豹大怒駡曰汝這反賊有何面目見天下人乎關上矢石如雨尙豹返身殺回四下唐兵合至尙豹在亂軍中死戰不得脫所將隋兵十停去九豹乃嘆曰臣力竭矣願作隋朝之鬼乃奮力衝陣身被數槍血盈袍鎧遂自刎而亡餘兵盡降世民世民得了中渭關此時世民妻兄長孫無忌亦引兵來助麗泉詩嘆曰世民親驅十萬兵隋臣無計守孤城祝僉降虜尙君死豹有流芳僉臭名淵兵後面繼至建成留下劉文靜在河東拒屈突通亦皆來到世民接見大喜淵即令渭北投降士卒賜之酒食謂之曰今夜用汝等帶吾軍去取阿城各有重賞衆皆應允是夜叫僉豹手下人引進到阿城叫曰吾等有急事特來相告可速開門城內聽知是自家即時開門軍士一涌而入刀不沾血遂得了阿城至是關中一路皆降卻說淵之女嫁與柴紹自幼習舞刀劍馳騁弓馬亦領舞射女兵一萬餘人會世民在渭北與柴紹各自立營號爲娘子軍其鋒甚銳原來柴紹初至太原時謂其妻曰尊公舉兵吾今與汝共行則不可留汝在此則必及禍奈何妻曰夫但速行我自有避匿之計汝勿以我爲慮紹遂自行妻乃潜歸鄂縣鄉中僻處散其家資聚集徒衆此時淵之從弟神通亦在長安亡入鄠縣山中與長安大俠史萬寶起兵以應于淵又有賊首何潘仁聚衆數萬劫李綱爲長史李氏使其奴馬三寶說潘仁令與神通合兵共攻鄠縣潘仁從之遂克鄠縣神通衆逾一萬唐兵共有四十餘萬淵所經隋之行宮苑銜悉令罷之放出宮女各還其家隨令建成引兵二萬先自新豊趨至霸上次令世民領兵徑向隰城進發有房玄齡綸巾道服自外而入拜謁世民于軍門世民一見大喜曰使吾成大事者必此人也天交邂逅于此幸明教以助我玄齡曰某碌碌庸才不足以用但願明公威加海內垂名竹帛玄齡得效其尺寸其餘不足爲矣世民又大喜乃留爲記室參軍引見于淵加爲謀主玄齡見世民待以厚禮亦自以得遇知己知無不言言無不宴玄齡曰此離長安不遠只隔丈尺之地事在掌握之中兵貴神速不可遲緩世民即引兵直奔長樂宮畢竟還是如何	總批先破通而後趨京師固是一見然大事未必不去若藉累勝之威以撫歸附之衆則取長安如拉朽耳殷開山眞先鋒也薛侃眞雄兵也而又得玄齡以爲謀主何大事之難定云 

第十四回	李淵奉迎立代王	此時長樂宮留守呂廣聽知渭北隰城數郡已歸于淵不十分提備當日至私宅與夫人對坐共飲妻曰近聞李淵兵來遠近報急汝無憂色何也廣曰大事自有史萬歲高炯等掌管于我何憂妻曰汝留守此宮不爲不重廣曰煬帝荒游代王幼衝國中無主不久已付他人唐兵若來吾實降之其妻趙氏哄其面曰汝爲男子大丈夫先懷不忠之心枉受國家爵祿何面目與汝共立天下乎呂廣默然不答忽有人急報唐將殷開山世民涌入城門來了呂廣大驚慌忙出降跪曰某有心歸順久矣今幸世子到此願作前引世民曰若如此便升汝一官封爲鄉道人報李廣夫人自溢而死世民問其故廣以實告世民憐其賢俱棺木葬之世民旣得長樂宮諸將盡在長樂取齊軍聲涌沸長安郭外百姓驚惶逃走無數淵遣使入城招諭隋諸將佐此時內史衛文升年老聞淵軍至憂懼成疾獨將軍陰世師郡丞骨儀奉代王侑乘城拒守骨儀見事急與衆官商議守禦之策見使來師古大駡曰逆賊匹夫不能立主安國報答先帝尙敢招我降乎即斬來使入見代王曰今李淵兵臨郭外臣荷國重恩須肝膽塗地不能補報臣願領兵出與李淵决一死戰代王計點城兵六萬與師古出城早遇唐兵世民布成陣勢二人立馬陣前唐兵布成一陣名爲八陣圖只見畫鼓三通旌旗開處那一邊數十員隋將隨著師古橫槍立馬大駡李淵逆賊敢以兵來反亂朝廷當日世民使殷開山劉弘基兩兵伏于後世民自進兵與師古對敵兩馬相交戰了三十餘合世民詐敗便走師古趕來一聲炮響兩下伏兵皆起把師古圍在垓心餘軍四散奔走世民令亂箭射之師古中箭下馬被步軍斬首城上守將見射死師古緊閉城門左僕射梁文彥曰事已急矣城門百姓扶老携幼哭聲震野逃生而去實不忍見今內無强將外無救援何以待敵只宜堅守城池令人星夜江都告急鞏邑借兵來恢復此爲上策度支尙書長孫平曰僕射之言非矣遠水豈能救近火乎且李密虎狼之輩引以爲援正所謂除狼而得虎也亦遭其禍李淵內蓄凶惡外施仁義事宜在目不如開城引入城內與之共立代王即帝位以安人心然後暗使人江都報急發檄郡縣勤王兵至庶幾隋室可安人心不搖矣文彥曰汝眞兒戲耳若入城內大事定矣深根固蒂何以勤王汝莫非生二心耶言未絶傍邊轉過一人大喝曰文彥汝不識天時耳尙何多言手揮一劍將文彥斬作兩斷衆皆大驚視之乃河東人也姓蔣名佐現爲殿前都虞侯佐曰以今主上巡游江都樂而不返百僚無主正宜迎立新君以安隋室且今李淵父子行兵仁義布于天下咸稱明主其子世民英雄無比關中一路士民歸之如市據汝等所言是逐一飽虎而引餓虎至矣嚇得衆人仿徨失措面面相覷皆曰惟命是從此時世師骨儀亦默然無語于是大開四門迎淵入長安城麗泉詩云唐兵數萬入關來幼主代王失自裁將佐終存欺國智文升空負濟時才全忠義士心同烈守節大人意可衰過後未期文靜死一朝功業總無諧初淵命諸軍攻城之時禁約毋得侵犯隋之七廟及代王宗室違者夷三族至是入城城內百姓香燭迎接是時代王左右之人俱各奔散惟侍讀姚思廉侍于王側淵將士將登殿思廉厲聲喝曰唐公舉義兵欲匡帝室卿等不得無禮衆皆愕然布立庭下思廉扶代王至閣下泣拜而去是日淵還居于長樂宮與民約法十二條悉除隋朝苛禁時衛文升已死執陰世師骨儀等十餘人斬之餘無所問馬邑郡城李靖三源人也少負志氣有文武才略其舅韓擒虎每撫之曰可與言將帥之略者獨此子耳素與淵有隙淵令縛至欲斬之靖大呼曰公興義兵欲平暴亂豈可以私怨殺壯士乎世民進曰昔漢高祖封雍齒斬丁公忘其私怨以將士難得今大人用人之際不可以殺賢士淵怒氣方息乃舍之世民因召靖至幕府與之同議軍情原來代王名侑乃文帝之孫封爲代王淵命百官迎至即皇帝位于天興殿時年十三號稱恭帝大赦天下改元爲義寧元年以煬帝在江都遙尊爲太上皇淵至朝堂望闕而拜恭帝授淵假黃鉞使持節大都督內外諸軍事大丞相錄尙書事進封唐王以武德殿爲丞相府視事于慶化門冠冕有十二旒建天子旌旗出警入蹕封建成爲唐國世子封世民爲秦國公封元吉爲齊國公長安已定淵乃分撥將士守把隘口建成曰吾留下劉文靜在河東與屈突通相拒此人足智多謀久不能下可遣兵助之淵即命世民領兵二萬直抵河東相助文靜未知勝負如何且聽下回分解	總批呂妻自縊死節孰謂女中無丈夫哉李淵還居長樂而約法悉除隋朝苛禁百姓如改觀矣又迎立代王以安隋室其理正其說長與長孫子之見一也至留靜以拒通此計甚妙甚妙 

第十五回	屈突通潼關射子	原來屈突通守潼關與劉文靜相持月餘復使桑顯和夜襲文靜營文靜盡力苦戰顯和敗走通勢益蹙或說通降通泣曰吾歷事兩主受國厚恩食人之祿而違其難吾不爲也每自摩其頸曰要當爲國家受一刀勞勉將士未嘗不流涕人亦以此懷之當日唐兵前去到河東劉弘基來禀世民即曰潼關是屈突通守把築起土牆四面遍排鹿角十分守護得嚴緊不若弃了此關從右小道而出直抵河東城下使人招諭通守堯君素君素一降通亦隨手來降矣世民曰屈突通何等之人敢以兵拒我左右曰此人爲官勁直其弟屈突蓋先爲長安令亦以直言顯時人語曰寧食五斗艾無逢屈突蓋寧食三斗葱不逢屈突通正此二人耳世民曰此關乃衝要之路不得此關安能得至河東城下如得此關盡以關上之物賞軍不可遲滯劉弘基得了號令令軍四面攻打連日不能破且撤軍退再來票世民說關難討世民大怒欲斬劉弘基帳下一人進曰某雖不才願去潼關掉三寸之舌說屈突通來降不須動勞弓箭世民喜乃部下高顯道也世民曰汝以何言說之顯道曰屈突通與某同鄉自幼曾結兄弟某流落江湖久不相見今若到彼以利害說之必來降矣世民便遣顯道一行顯道乘馬到關前高叫故人高顯道求見關上報與屈突通通即放入至關相見通曰故人自何而來顯道曰某今在唐參贊軍機待以上賓之禮通勃然變色而起曰世民是吾仇人也吾事隋汝事唐各事其主昔日爲昆仲今日乃仇仇也不必多說煩請出關顯道欲開言通已自去了軍士忙催趕出關外回頭看見通倚于木欄杆上顯道指而言曰賢弟何薄情而忘義也通應曰法度如此我之爲人兄所知也我受國厚恩今日之事但有必死耳不須再說回見世民便叫來攻吾不爲懼顯道見說便人回報世民世民曰汝曾以天命并勢利說之否顯道曰屈突通不待開言而便絶之世民曰汝可再往就關前大叫而說之顯道又往立馬于關下大叫曰賢弟聽吾忠言汝以一孤關欲拒數萬之衆不亦愚乎關破身亡無濟于事不順大唐而屈膝他人乃不識天命不辨清濁賢弟細思之屈突通拈弓在手指顯道而言曰前言已定不必再說我便識兄箭不識兄也可速退顯道回見世民言通如此世民大怒曰匹夫焉敢如此以我無攻城之策耳量潼關此樣城池便滿屯軍馬安能拒我哉傳下號令可速攻之通在關內見四面攻急相持日久糧食又缺終是勢窮難守又聞長安不守家屬皆爲李淵所擄乃留桑顯和鎭 守潼關一夜引兵衆趨洛陽求救于越王桑顯和知越王被李密圍逼勢亦不久次日即將潼關來獻劉文靜乃使首將竇琮與顯和追之及于稠桑通見後面人馬追急遂結成營壘自守竇琮遣通之子壽至營前苦叫其父曰今日君亡國祚已絶父親所守爲誰不若投唐以救全家老小通大駡其子曰汝這禽獸如何來此昔爲父子今爲仇敵喝令左右射之箭如雨下將壽射傷于地衆牌手一齊向前救之抬進關內養病文靜顯和營下高叫諭諸將曰今京城已陷隋祚已絶汝等皆是關中之人家屬盡在長安唐主寬仁撫之如舊今汝相隨屈突通欲往何處若肯歸降父母妻子可保豈不爲美衆軍聽之皆釋仗奔入唐營單撇下屈突通一人通知自不能免乃下馬望東再拜仰天而哭曰臣今兵窮力屈以至于此非臣敢負國思言罷即欲自刎不防數卒一擁而上將通捆縛隨即解送長安來見于帝帝賜之酒食謂通曰朕知卿眞忠烈之士特赦卿罪封爲兵部尙書賜爵蔣國公兼秦公長史隨遣同世民至河東城下招諭堯君素卻說堯君素字守直桐鄉人也官拜擊鷹郎將率領人馬從屈突通鎭 守河東以拒唐公世民令獨孤懷恩領兵四面攻之其城堅固更兼守城用心急不能下招之又不肯歸附相持已久世民大兵繼至圍城鐵壁相似音信不通君素乃造木鹅數隻擊表文于鹅頸內封固堅漆裝點已備放在黃河順水浮流至河陽有守卒得之奏達東都彼時東都事迫不得遣將來救當日世民遣屈突通至城下以言招諭君素君素在城上哭聲不絶通立馬城下呼君素曰守直賢弟聽吾一言今隋祚已絶人心已離大事如此何不早降庶救一族之命某今在唐封吾兵部尙書參贊軍機待以厚禮何自執迷如是君素曰公爲國大臣主上委公以關中代王付公以社稷奈何負國生降更與人作說客耶且汝所乘之馬尙是代王所賜也有何面目乘之通曰吾今力盡不得已如此君素曰汝力已盡而降吾今力猶未盡何用多言遂不顧而去通惶愧無語勒馬回營世民大怒麾兵攻打城池比及一月不能得下劉文靜曰今君素家屬皆在長安令人護其妻子至城下以刀斧挾之使其哀告于夫降則有生拒則必死君素一見必動夫婦之情不攻自降矣世民遣人取至君素之妻李氏綁于城下告其夫曰今唐兵獲我來告夫主今隋祚已絶夫君何故自苦如此若實秉忠誠使妾今日得死于夫之足下足矣君素曰天下名義豈汝婦人所知言罷嗚咽泣下遂拽滿雕弓單射一箭其妻應弦而死後人有詩贊云生死從來自有天夫人秉節死弓弦將軍未畫麒麒閣李氏芳名已早傳君素射死其妻只是固守不出劉文靜見不能取勝謂世民曰潼關旣破此城不下乃癬疥之疾耳不足介意今李密在東都與隋相拒可移兵驟至其城必爲我有何在此遷延歲月取小失大乎世民從之即引兵還入長安商議進取之策當日李淵欲進兵東都遂先寫表申達煬帝看其說甚來意	總批屈突通死守潼關蓋以人臣旣受國恩則當報國主耳通子勸父授唐豈義哉以箭射傷于地宜也堯君素亦不聽婦言而射死其妻吾謂人臣之義當以二人爲正 

第十六回	王世充東都救援	卻說煬帝在江都各處報急皆被虞世基隱匿不報至是得聞大驚便喚衆臣商議帝曰李淵已陷長安李密圍逼東都今淵表奏欲引兵救援皆是虛意稱言救援實欲取之朕欲征討二人汝諸臣以爲何如盧芳進曰李淵入長安迎立代王爲帝尙有尊君之義外假仁義其情可恕宜以緩計圖之李密世之豪杰今又遣徐世勛襲破黎陽據守其倉得勝兵三十餘萬遠近攻陷實國家之大患也今圍逼至急越王朝夕懸望宜先發兵救之帝聞奏大言曰誰敢領兵前去一人應聲出曰臣雖不才願領兵往帝曰卿去救援破密必矣帝令整點人馬急向東都進發此人是留守王世充也世充字行滿霸城人身長七尺豺聲卷髮膂力過人初爲民部侍郎出爲江都郡丞帝數南幸世充能伺帝顏色阿意順旨陰奉遠方珍物以媚于帝帝以世充有將帥才略累委之捕賊所向輒定由是功高得寵是日世充出班奏曰臣舉一將爲先鋒可破李密帝曰卿舉何人世充曰臣舉河間鄭州人姓丘名瑞現爲右將軍帝曰朕正欲用此人撥軍五萬令二人領去時李密進攻東都人報江都王世充兵來救援遂命秦瓊各拒一處隘口密自拒洛南以孟讓爲先鋒秦瓊守洛北夏琦爲先鋒兩邊皆來動兵王世充兵至黑石安了營寨分兵守營自持兵至渭北相遇先鋒孟讓自引軍哨出正與世充軍相遇孟讓欲退手下牙將項钊曰今隋兵入此若不挫其銳氣何顏見魏公乎于是驟馬提槍來與隋軍搦戰世充自提刀出馬與項钊交戰只一合斬項例于馬下乘勢掩殺孟讓大敗回寨去見李密密責之曰不得吾令何故輕敵以致撓敗讓言項钊不聽故有此失李密曰傳下吾令勿與交鋒緊守寨口以老其師待其糧盡擊之世充可擒矣王世充恐李密有謀引兵退回下郟卻說丘瑞來見世充問曰將軍旣斬將如何退兵世充曰吾見李密不出恐有別謀瑞笑曰彼有甚謀但欲老吾師待糧盡自斃之故若果如此城中越王豈坐視而不付糧乎世充曰近聞東都城內正慮無糧只有布如山積又聞密新得秦瓊之輩不可輕敵丘瑞曰人皆懼秦瓊吾獨視爲小兒耳此去必擒世充曰倘有失如何瑞曰合正軍法世充令瑞進兵原來丘瑞所屯兵三萬分爲三寨各傍險山一名天渠寨二名新羅寨三名滋石寨三寨軍兵分一半去取洛北一半守寨丘瑞進兵前行卻說秦瓊在洛北守寨報馬到說丘瑞兵來搦戰此時瓊已得了密令遂喚夏琦商議琦曰洛陽地面山險必有埋伏將軍引正兵出戰琦出奇兵必擒丘瑞也瓊撥精兵五千與夏琦瓊自引兵萬餘離寨三十里地名石子河與丘瑞相遇兩軍擺開岸上是一望曠野好片戰場秦瓊出馬搦丘瑞戰瑞亦挺槍驟馬相交戰到二十餘合原來丘瑞後軍見背後山中有魏兵旗號自相驚亂瑞知便退秦瓊背後掩殺前面夏琦殺出兩下夾攻瑞兵大敗秦瓊夏琦連夜追襲直趕到天渠山瑞仍舊分兵守住三寨多置擂木炮石堅守不出瓊離石子河十里下寨次日引兵挑戰瑞在山上與副將石一清范德大吹大擂大笑飲酒并不下山秦瓊令軍士大駡瑞只不出瓊收兵回次日令夏琦去山下搦戰瑞又不出夏琦驅軍上山山頭擂木炮石打下折了數十人夏琦急退新羅滋石二寨兵出殺敗夏琦秦瓊次日又去搦戰丘瑞又不出瓊使軍人百般穢駡瑞山上亦駡瓊尋思無計可施相拒五十餘日瓊就山前扎住大寨每日在寨中飲酒至大醉坐于山前辱駡丘瑞李密差人來軍前打探見叔寶飲酒回見李密說叔寶飲酒恐失軍機密笑曰此叔寶之計也衆問其故密曰叔寶與丘瑞相拒五十餘日近聞日飲醉時只在山前穢駡旁若無人此非貪杯乃賺丘瑞之計也遂令程知節解酒到寨中助之且說秦瓊拜受其酒馬傳李密令摽賜衆軍訖吩咐程知節夏琦各引一支軍馬爲左右羽翼只看軍中紅旗起便各進兵秦瓊叫將酒擺列于帳前令軍士大開美酒而飲之有細作報上山來丘瑞自來山頂窺望見秦瓊坐于帳下飲酒令三軍健兒面撲爲戲丘瑞曰秦瓊太欺我耶傳令今夜下山劫瓊寨令新羅滋石二寨軍皆出劫爲左右翼丘瑞乘月色微明引軍從山側而下徑到寨前遙望秦瓊大明燈燭正在帳中飲酒丘瑞當先大喝一聲山頭擂木爲助直殺入中軍但見秦瓊端坐不動丘瑞騾馬到跟前一槍刺倒原來是個草人急勒馬回帳後連珠炮起寨中一將當先攔住去路橫眉竪目乃秦叔寶也挺槍躍馬直取丘瑞兩下相遇各自拒定兩將在火光之中交鋒瑞只望兩寨來救原來已被程知節夏琦兩將殺敗就勢奪得山頭瑞與瓊死戰到五六十合山上火起原來被秦瓊後軍奪了營寨丘瑞敗走秦瓊趕了一程回守石子河飛報入洛口城來李密大喜方知秦瓊飲酒是計只要賺丘瑞下山此時東都越王亦發兵接應丘瑞退守鞏北關三萬軍已折大半遣人問世充求救世充大怒曰汝不聽吾言務要進兵倒折了緊要寨口不肯發兵接應卻使催丘瑞出戰瑞心慌只得定計分兩軍于關前山僻埋伏吩咐我佯輸詐敗引過秦瓊汝等皆出截住歸路破之必矣次日丘瑞搦戰唐將夏琦出馬戰不五合丘瑞敗走夏琦乘勢追之瑞閃過山僻去處俟夏琦馬過兩下伏兵齊起丘瑞後面刺殺夏琦于馬下敗軍回報秦瓊瓊自來與瑞戰瑞又詐敗瓊不趕瑞又回如此者三次瓊知誘敵收軍回寨與程知節商議丘瑞用埋伏計殺了夏琦又要賺吾何不以計就計知節問如何瓊曰我明日當先殺去汝即引精兵後至待伏兵出汝可分兵擊之用車數十乘各帶柴草會合小路用火燒之吾乘勢擒丘瑞與夏琦報仇知節得了計次日秦瓊引軍前進丘瑞兵又至與瓊交鋒戰到三十餘合瑞詐敗走瓊引馬步軍追趕瑞且戰且走引秦瓊過山谷口去丘瑞後軍爲前部扎住專望兩彪伏兵各出卻被程知節精兵趕入谷口攔住其柴草車兩路點起火沿燒及山上草木皆著烟迷其徑兵不得出瓊引兵夾攻丘瑞大敗奪路走上鞏北關收聚敗兵堅守不出卻說秦瓊與程知節引數十隊自來關兩邊哨探小路當日忽見男女數人各背小包于山僻攀藤附葛而走瓊馬上用鞭指與知節曰奪鞏北關只在這幾個百姓身上好好喚那個百姓來用好言以安其心百姓告曰某等皆是洛陽居民今欲回鄉聽知大軍厮殺今欲過鬆溪從八聖山出潼溪入洛陽還家去瓊曰這條路取鞏北關多少近遠百姓曰從八聖山小路卻好是鞏北關背後秦瓊大喜帶百姓到寨中點了酒食便與程知節商議汝便引兵扣關攻打我親自引輕騎出藍田山襲關後丘瑞可擒矣瓊交百姓引路選輕騎五百從小路而行知節扣關攻打卻說丘瑞爲救兵不到心中正悶軍報程知節在關下攻打卻說丘瑞披挂了欲下關忽報山後四五路火起不知何處軍到丘瑞自引兵來迎爲首一將卻是秦瓊丘瑞大驚急走小路馬不堪行後面秦瓊追趕甚急丘瑞等盡皆弃馬上山尋樵徑而逃比及走脫隨行只有十餘人步行走還東都來見王世充世充見丘瑞只剩下十餘人大怒曰吾叫汝休去汝委下文狀要去今日折盡人馬尙不自死推出斬之未知性命如何	總批王世充東都救援誠有將帥才略所舉丘瑞亦能與叔寶輩累戰爭鋒可稱隋之名將者此也但恐救兵不到即瑞亦不能保其後來性命如何耳 

第十七回	含嘉城秦瓊戰丘瑞	時有行軍從事交留人來見瑞與說曰今含嘉城密令趙仁基保守保汝救此城將功贖罪若何丘瑞言願往有一湘陰人姓趙名泰來見王世充言曰三軍易得一將難求丘瑞雖然有罪主上之所深愛者也不可誅之再與五千軍令求含嘉城則牽動諸處之兵東都自安矣如不成功并罰前罪世充從趙泰之言再與兵五千交瑞救含嘉城瑞努力而去卻說守城趙仁基邵旦知丘瑞兵來邵旦只要堅守趙仁基定要迎敵引軍與丘瑞交戰大敗而回邵旦急申文書到洛口城李密請諸將商議此時徐世績據守黎陽房彥藻曰含嘉城緊急必須秦瓊方可退丘瑞賈閏甫曰今秦叔寶屯兵鞏北關亦是緊要去處不可取叔寶回帳下諸將內選一人去破丘瑞房彥藻曰丘瑞隋之名將非等閑可及不著叔寶無人可當忽堂下一人厲聲而言曰汝等何視人如草木也某雖不才願斬丘瑞首級以獻衆視之乃羅士信也彥藻曰爾性暴悍不識進退之法非丘瑞之對手也士信堅執要去彥藻曰將軍要去可令一人副之裵儼曰我兩個同去李密大喜即時交裵儼羅士信同行賈閏甫諫曰今丘瑞親打含嘉城越王又遣段達韋津龐玉等互相接應汝等休以爲兒戲若此城一失東都安如泰山矣若破丘瑞可以取洛陽諸郡何故以此二少年當此大任乎李密曰汝以二後生無謀不能成事乎吾料遠近諸郡必在此二人手內可得閏甫等各曬笑而退卻說羅士信裵儼到含嘉城趙仁基邵旦見二將到心中亦笑李密如此調度人馬這般緊要去處如何只叫二後生來時士信年十六儼年十五隨即交割牌印看二人如何調遣裵儼使軍人將認旗去城上竪起丘瑞聽知士信裵儼到心中暗笑次日引軍搦戰士信對裵儼曰你見諸人動靜笑我二人必建奇功以服衆心裵儼曰願從尊命當日引軍出城與丘瑞對陣羅士信出與丘瑞打話瑞曰汝等群賊侵奪城池大兵到此尙自不降引兵來相拒乎士信怒曰汝賊亦有心爲亂何敢責人乎遂拍馬向前與丘瑞决戰二馬相交戰到四五十合忽聞背後喊起裵儼從小路抄在丘瑞軍後一陣夾攻丘瑞大敗連夜趕去丘瑞兵退八九十里士信裵儼收軍下寨俱各按兵不動王世充聽知丘瑞又輸了一陣又欲見罪趙泰又諫曰今丘瑞事急若再擊之必降李密矣可遣副將相助使其不生異心世充從之即遣馮慈明并東都將龐玉二人引兵五千前去助戰二將即時起行到丘瑞寨中問及軍情瑞曰羅士信雖年幼甚是英勇更有裵仁基之子裵儼爲助不可輕敵龐玉曰初生之犢不足懼之遂與馮慈明引新軍離寨前進原來囉士信連日哨探已知路徑裵儼曰此去不遠乃是五里山山中乃是王世充糧草出入之地若取那個去處其勢可破敵洛陽軍士自相離散矣士信曰汝見正合吾意可與吾如此如此裵儼領了士信計自引一支軍去了卻說羅士信聽得馮慈明龐玉兵來遂令叫龐兵先退寨中搬運糧草去了士信引馬軍出迎龐玉在陣前大駡士信逆賊小輩遂拍馬挺槍來敵士信馮慈明使出來夾攻士信力戰二將略鬥數合士信敗走二將趕二十餘里奪了士信寨士信又創一營次日馮慈明龐玉又來士信又出戰略鬥數合敗走二將又趕二十里奪了營寨卻喚丘瑞守後寨瑞來前寨諫二將曰羅士信連退二日于中必有詭計馮慈明叱丘瑞曰據你如此膽怯可知折了山寨再休多言看吾二人建功丘瑞羞慚而退次日又戰士信又退二十餘里二將迤邐趲上次日二將兵出士信兵望風而走連敗數陣士信直趕入城下將次城門下寨士信堅守不出趙仁基暗暗發書申報李密羅士信連敗五陣現今退入城內李密慌問房彥藻彥藻曰此驕兵之計也賈閏甫等未信李密又差王當仁到城接應士信相見了問當仁曰此來助戰何意當仁曰魏公知將軍數敗故差某來土信笑曰此驕兵之計也看今一戰可盡復諸營奪其糧食馬匹此是借寨與彼令安輜重也今夜令邵仲明守城趙將軍搬奪糧食馬匹將軍看吾破敵是夜二更士信引五千人馬出城原來二將連勝盡皆懈怠被士信斬寨直入人不及甲馬不及鞍二將逃命而走軍器鞍馬無數盡皆交趙仁基搬運入城士信便催軍馬相繼而進王當仁曰軍衆力困矣可以暫歇士信曰不入虎穴安得虎子願隨者進不願者退衆軍努力前進丘瑞兵反被自家敗兵衝動背後追兵太急都把不住望後而退弃了許多寨栅到洛水旁丘瑞尋見馮慈明龐玉曰此去五里山乃柴草之所更連接葉公山屯糧之地乃是羅士信軍士養命之源倘有疏虞願死此地也馮慈明曰葉公山乃越王遣劉長恭領兵守護那裏正接五雲山又是段達之弟段煥保守宜往投之就往此山丘瑞與二將連夜投五里山來見段煥說羅士信用驕兵之計誘到城外軍馬突出勢不可當又被此賊連夜追趕自相衝擊弃了許多寨栅又金鼓大震人報士信兵到煥大笑曰此賊不讀兵法只持勇耳瑞曰此賊雖是年幼智勇皆有也煥曰不識機變此死牒也瑞曰亦不可輕料龐玉曰願得三千精兵擊之無不克也煥遂與玉兵下山士信整兵去迎當仁諫曰紅日沈西矣軍皆勞困且宜暫退士信大呼曰不然昔日古人順時而動見機而發今蒙天賜奇功何可逆之言訖金鼓大震龐玉引軍來迎士信揮刀直取龐玉只一合斬玉于馬下士信之兵大喊殺上山去丘瑞馮慈明急引軍來迎忽聞山後大喊火光競天而起上下通紅段煥提兵來救火時正遇裵儼手起刀落死于非命原來囉士信使裵儼預先引軍伏于山後小路只等士信軍到故來放火柴草堆上一齊點著烈焰飛騰照耀山谷裵儼旣斬段煥隨後殺來丘瑞馮慈明前後不能相顧只得弃五里山望五雲山逃奔早有人飛報王世充世充後面繼至皆被李密之兵殺敗密遂乘勢引兵進據金墉城擁兵三十萬陳于北邙南逼上春門越王侗使段達韋津二人拒之達望見密之兵排列森嚴威勢烜赫段達大懼而走密後面縱兵追之軍士大潰半被殺死城中乏食于是偃師柏谷河陽河內四郡之地皆降于密此時王世充得東都兵合擊李密不能取勝遂收拾人馬屯于宜陽城自後累與密戰數陣皆敗至是密之聲勢遠近皆懼聳動一人且看是誰	總批丘瑞再領兵救含嘉以圖後功雖其百折不回之志倘不得副將慈明之助其不敞于士信也者幾希迨世充後面繼至皆被李密之兵殺敗密之聲勢亦可畏哉 

第十八回	李密誘殺翟讓	此人姓王名儒信河東人也因翟讓與李密分爲二部在讓部下爲司馬素憚密之威望當日見密又敗世充之兵所向皆捷料必得東都遂勸讓自立爲大冢宰總統衆務以奪李密之權讓不肯從乃令讓之兄翟弘以說讓曰富貴人所共欲天子天下第一下足難得今汝如此兵勢吾料天下唾手可得只宜自取何可授與他人今見推魏公凡事似有不爲之意汝若不爲者我當爲之讓曰此非兄所知也吾自有主意讓但大笑不以爲意早有人報與李密密聞惡此二人正值密連敗世充之兵降得數郡之地讓心有忿乃謂房彥藻曰君前破汝南之時所得寶貨計以萬數爾等獨與魏公全不與我魏公我之所立事未可知何薄我而重彼乎彥藻曰前日之事皆徐世績之謀于我何事吾只拱手以聽指揮而已讓怒略息忿然而去彥藻大懼乃與鄭共說密曰讓之爲人貪復不仁與公勢不共立不先設計圖之待彼事發悔無及矣密遂陳設筵席使人請讓飲酒讓坦然不疑與兄弘惠然而至與裵仁基郝孝德四人共坐其餘單雄信王伯當等皆侍立于側彥藻鄭往來檢校衆皆不曉其意密曰今日吾有密事欲共商議不須多人左右各自引去獨有讓左右猶在坐側彥藻告于密曰今方爲樂天時甚寒司徒左右之人請給酒食讓詐之乃將讓手下之人盡數引出獨李密部下壯士建德持刀侍立食尙未進密乃出一雕弓將與讓看言弓有三百石之勁非力能敵萬人者不足以拽此讓即試手把弓來拽滿密目視蔡建德建德會其意從讓背後揮起劍來首隨劍落斬讓于地下一聲號起伏兵齊出將儒信并讓之兄侄盡皆捆縛殺之王伯當單雄信衆人驚擾莫知所爲皆來叩頭請命密大言曰與君等同起義兵本除暴亂翟讓專行貪虐凌辱同僚今所誅止其一家與諸君無預耳讓部下之人見讓死即欲散去密先使單雄信前往宣諭密隨後獨騎入其營各加撫慰軍士無敢動者遂命徐世績王伯當單雄信三人分統其兵中外遂安密并得讓部下人馬愈盛居于金墉城用天子旌旗出警入蹕此時李密欲引兵南向房彥藻曰只一東都尙不能取便欲南向江都則金墉誰與之共守哉今世充之兵正在目前吾兵一動首尾相擊亡無日矣卻說煬帝在江都荒淫益盛然見天下危亂亦不自安退朝則幅巾短衣遍歷台閣汲汲觀景唯恐不足時江都糧盡從駕驍勇之士多是關中之人見帝如此每懷歸意內有一人姓趙名行樞萬年人也爲隋郎將一日徑至將作少監宇文智及宅下告于智及曰如今隨駕軍士見天時人事如此商議收拾行裝皆要逃回長安足下知否智及曰是何言乎煬帝雖是無道威令尙行今汝等相聚逃回空把性命自尋死耳行樞曰吾見時勢如此故敢發言今天下英雄并起四海盜賊蜂發我與汝等所掌禁兵已有數萬因衆人有思歸之心成帝王萬世之業不足難矣智及曰汝言極是只吾智不及此適司馬德勘至德勘曰汝二人言甚好事行樞無言可答但只微微冷笑似有慚色德勘曰吾已聽聞汝欲謀殺主上吾當出首行樞泣曰君若如此滿門盡皆休矣德勘曰吾與汝交結極厚安忍負汝吾欲助兄一臂之力共殺無道吾前言特戲之耳行樞曰果有此心吾之大幸德勘曰將軍裵虔通與吾刎頸之交吾必令同力舉事行樞曰元禮直閣令狐行達是吾心腹之人必能順我德勘曰旣如此可令人請至同時商議不移時數人皆至行樞以實告衆人欣然從之德勘曰先使人入宮舉火爲號軍士以救火爲名一涌而入大事定矣智及曰衆心不一必須立一盟主聽其約束則有次序不亂德勘曰遍觀衆人之中非令兄化及不可爲也兼是許國公之子現任右屯衛將軍之職况勇智兼備無他疑矣衆皆曰非此人不稱其職商議已定遂同至私宅請化及爲主化及慨然應允遂集驍勇將士數萬餘人諭以所爲皆曰惟命是從時值黃昏左側內外舉火相應帝在宮內望見火發問隨詩曰宮外人馬如何喧鬧裵虔通對曰此草坊失火外面軍人共來救火故如此喧鬧帝以其言爲實不疑而寢比及天色未明只見德勘使虔通領數百騎入宮正迎將軍獨孤盛引千餘人來與虔通交戰未及數合被虔通刺死地下德勘遂引兵從玄武門入此時帝始聞兵亂遂更換衣服逃入西閣內藏之虔通徑入永巷問陛下安在有美人以手指向西閣內去校尉令狐行達拔刀直進扶帝下閣帝曰汝等皆朕之臣因何故如此相逼行達叱曰吾不知有甚事故汝只見許公去帝披髮跣足衆甲兵推擁至外殿前蕭后見帝如此拭淚送帝出殿抱帝痛哭行達叱之曰許公有命可速行帝大哭曰不能復相活耳后亦泣曰我亦不知命到何時兵士前推後擁煬帝而去行達勒兵守之至天明衆以甲騎來迎化及化及大驚戰栗尤不能言旣至德勘與虔通皆來迎謁引入朝堂稱爲丞相衆扶帝見化及化及叱曰此等昏君留之無益作急下手于是引帝還至寢殿虔通行達皆持刀侍立于側帝嘆曰我有何罪得至于此賊黨馬文舉曰陛下違弃宗廟巡游不息外勤征討內極奢淫使壯丁盡死矢刃之下幼弱填于溝壑之內四民喪業盜賊蠭起專任佞諛飾非拒諫何謂無罪帝曰我實負百姓至于汝等榮祿兼極何謂如是今日之事誰爲首邪德勘曰普天下之人同懷怨恨皆欲啖汝之肉何止一人化及又使封德彝來數帝罪帝曰卿乃士人何亦如此德彝羞惶而退帝愛子趙王果時年十二歲在帝側號哭不止虔通拔刀斬之血濺銜服遂欲弒帝帝曰天子死自有法何得加以鋒刃叫取鴆酒來文舉等不許帝泣告曰乞全尸而死勿使彰露行達取白絹令武士縊死于武門之側年五十二歲是年夏四月也麗泉有詩嘆曰隋室當年何太弱宇文得志挺成權虛名立國遺千載枉說興邦喪九泉煬帝橫亡魂杳杳少君殺死恨綿綿行樞德勘并化及同惡相謀不可言原來帝每巡幸常以蜀王秀自隨化及旣弒帝欲迎立之衆議以爲不可乃殺之及齊王暕宗族無少長盡皆處斬惟秦王浩素與智及往來得以保全化及又遣人收殺虞世基裵蘊來護兒等數十人世基之弟世南抱住世基之身號泣請以身代化及不許曰煬帝之惡皆因此賊積成安可留之但是煬帝左右近幸之人悉令斬之且看後事如何	總批密以酒邀讓乃用計殺之何讓坦然不疑而還爲其所中乎宇文德勘輩同惡相謀略無君臣之義至帝之愛子亦拔刀斬焉嗚呼忍矣 

第十九回	化及江都弒煬帝	當日化及親自提刀徑入後宮正遇蕭后與數采女涕泣而來化及厲聲喝曰汝等何人蕭后跪告曰妾是帝后蕭氏也化及見大有姿色遂按刀在手謂蕭后曰今日煬帝無道虐害百姓有功不賞衆故殺之汝勿驚怖臣無異心願與共保富貴此時後宮安改不從蕭后泣曰煬帝無道理宜受戮我等全賴將軍推戴化及曰但放心此事在我爲之乃自立爲大丞相總攝百官以皇后令立秦王浩爲帝年一十四歲是日宰牛殺馬大宴衆臣酒行數巡化及舉酒言曰吾無壓衆之心汝等推戴我爲主今立新君有功者必賞有罪者必罰國有常刑軍有紀律各宜遵守勿得違犯衆皆曰唯命化及見衆懼其威由是占據六宮自奉一如煬帝其少帝楊浩遷居別宮以兵守之只令其發詔畫敕而已即封其弟智及與裵矩爲左僕射封異母弟士及爲右僕射二子丞基丞趾皆秉軍政及其心腹之人各有封賞忽有化及心腹一將姓高名談聖自洛陽來到謂化及曰丞相縊死煬帝江都禍不遠矣化及問其故談聖曰今李淵入長安有數十萬之衆引謀士極多李密之守金墉兵精糧足竇建德雖不及此二人亦有甲士數萬更兼各處小鎭 俱各强盛若知江都有失各路必然起兵前來復仇何以當之化及聽聞大驚乃頓足曰吾失計較也如此奈何談聖曰丞相勿憂至難得者民心今衆已歸附李淵雖入長安立脚不定人心搖動尙未安順李密在東都與王世充相拒不暇到此建德在河北與諸鎭 只宜自守此皆置之度外不足爲事今可乘此驍勇之衆而西還先與李淵較其勝負成帝業以從人望深根固蒂雖各路兵動亦無患矣化及大喜即擁兵十餘萬帶領少帝離了江都西還盡用煬帝車輦儀仗沿途搶奪車牛船只裝載宮人珍寶細軟而使軍人自負戈甲奔馳道路勞役不勝其苦軍士皆怨當日行至彭城司馬德勘乃謂趙行樞曰近見將士之輩各懷怨恨連我等皆被足下所累恐難保此身矣行樞曰君爲何發此言也德勘曰當時煬帝不仁天下離亂以致英雄并起我等本爲下民誅無道欲求撥亂之主而立之轉禍爲福改辱爲榮今汝所推化及者乃暴狠之人立之爲主苦虐尤甚反致六宮抱怨不久諸侯起兵誅討此賊必敗我等死無葬身之地矣行樞曰諸君勿憂旣衆心懷怨化及一命盡在于我早晚必來召我商議大事只消袖藏匕首刺之必然死矣何必衆動刀兵乎德勘曰誠如是社稷蒼生之福我等皆賴全生矣商議已定德勘辭去行樞暗喜以爲神計忽然步入後堂見家奴李茂金與侍妾碧桃在暗處私語行樞大怒喚左右拿下欲斬之夫人勸免各打脊杖四十將茂金鎖于冷房茂金恨行樞寅夜扭開鐵索逾牆而走徑來化及帳中告報有密事喚入密室問之茂金云司馬德勘與趙行樞商議必然謀害丞相稱言袖藏利刃意在行刺宜謹防之化及留茂金于帳中藏之行樞將謂遠方逃去了化及即伏兵于外次日在彭城早朝趙行樞與德勘一班衆臣方入轅門化及厲聲大呼招麾伏兵齊出擒下行樞十餘人押至帳下搜之果有匕首藏于袖內化及叱曰言汝行刺信不誣矣汝等與我同謀共誅無道以圖天下欲使子孫共享無窮之福今日大位未正諸君未得封侯且在途間吾以誠心待汝何敢如此德勘曰本殺昏主苦其淫虐衆人推立足下而又甚之下人皆怨于我推立不當乃從衆謀不得已如此化及大怒喝令群刀斧手牽出行樞元禮裵虔通令狐行達等二十餘人斬于市曹時武德元年夏六月也靜軒有詩云楊廣雖然苦萬民宇文臣子不當爭江都一旦將亡滅天地如何不戒懲化及殺了行樞二十餘人次日即離了彭城引兵西行正值李密據守鞏洛屯兵塞住緊要路口不得西向化及暗思將士離怨皆無戰心只得引兵來奔東郡此時東郡通守王軌見化及勢銳不與之敵乃舉城以降化及化及得了東郡屯扎人馬正在入城之際人報王世充李密李淵竇建德四路皆有兵至未知哪路先到化及聽言大驚遂閉了城門堅守不出原來此時李密進逼東都王世充引軍馬與密戰于洛南有氣如城壓營世充大敗退保河陽乃自繫獄請罪于越王侗侗以書慰勉賜金帛以安之召還洛陽聞煬帝被害遂同東都留守元文都奉越王侗即皇帝位改元皇泰以世充爲吏部尙書封鄭國公時元文都與內史令盧楚二人謀于皇泰曰今李密據守鞏洛兵精糧足每有安天下之志若付以重官令其舉兵必破化及若化及破而密之兵隨亦疲弊乘其弊而伐之可得志矣皇泰聞言乃遣使封李密爲太尉尙書令令趨兵北討密稱臣奉制即引兵與化及交戰得勝來告文都等大悅世充獨謂其下曰元文都刀筆才也必爲李密所擒且吾軍與賊戰多殺其父兄子弟一旦爲李密所下吾屬無類矣世充將此言以激衆文都等聞言大懼適值皇泰欲以文都爲銜史大夫世充不許曰吾嘗與公等言約左右僕射尙書令銜史大夫等官留待勛舊之人授之今各欲得則流競開矣何以共守文都恨之乃私與盧楚商議候世充入殿伏甲士殺之早有人來報納言段達達恐禍貽于己遂自持告于世充世充大怒即夤夜領兵直至含嘉門圍其宮城正遇武衛大將軍皇甫無逸遣將費曜田闍二人拒戰于太陽門未及數合世充斬費曜于地下無逸見敗即自單騎逃走世充搶入門內擒盧楚殺之時紫徽宮尙閉世充扣門紿皇泰曰元文都等欲執陛下降于李密臣不敢反特來誅反者耳段達擒元文都至世充喝令左右斬之悉遣心腹之人代領衛士然後入謝曰文都盧楚無狀臣急爲此非敢他故皇泰即與之盟誓曰反亂之人理宜加誅卿今赤心報國任卿所爲朕若有負天人共戮遂拜世充爲尙書右僕射總督內外諸軍事以其兄爲內史令居于禁中子弟皆將兵分官吏爲十頭以主軍政每懷異志謀立大位于是面結群黨以爲救援勢震內外皇泰惟拱手而已至是下詔赦了李密罪過令密領兵征討化及李密大喜遂領兵前來助戰討賊畢竟還是如何	總批化及一逆賊何倏立秦王爲帝何倏遷帝于別宮吾恐英雄四起復仇其奚說之辭王世充等雖奉越王即位亦非眞赤心報國之人中原血染何時得永清乎 

第二十回	化及鴆殺少帝	當日世充謂左右曰古人有云雖有智慧不如乘勢雖有鎡基不如待時天下英雄并起各自爲尊今化及弒煬帝詐領少主西還正在鼎沸之秋隨而討之奪其人馬以成鼎足之勢圖王霸業在此一舉不可失此機會即引兵來追趕正值化及進入東郡遂移兵屯洛口爲首尾之勢按兵不動徐觀化及動靜以圖進取卻說化及在東郡見西面兵至驚得魂不附體手足無措高談聖曰東郡城險錢糧亦有終是立脚不定難以久持今各路之兵四面雲集何以當敵况又人心未順倘有內變進退何往化及曰似此奈何談聖曰汲縣左通黎陽人馬盡有糧儲極多遷走彼處暫歇此爲上計化及從之即引軍馬直奔汲縣人馬正行之際前面哨馬回報李密率領大軍數萬殺至只見喊聲大舉各持長戟攔住去路厲聲叱曰逆賊何人也化及部將高談聖拍馬上言曰此隋少主車駕在此不得無禮秦瓊出曰吾等奉魏公之命前來討賊復仇旣云有少主來此何爲只一煬帝被汝弒死更欲何往談聖曰煬帝天命該盡沾病身死干我主何事今奉少主回轉長安承即大位汝尙敢在此擋我去路乎李密隨後繼至大駡曰此賊弒君逆天之罪人所共怒安敢巧言飾非速與我擒之隨喚秦瓊手持雙鐧飛驟驊騮直取談聖兩馬交處一鐧砍談聖于馬下殺入陣中砍死無數化及之軍大敗殺退二十餘里化及因無去路遂擁兵北上直奔黎陽進發卻說黎陽乃密之將徐世績據守見化及擁兵大至難當其鋒遂弃了黎陽西去保守倉城化及兵至見黎陽無守即渡過河人城據之然後引兵圍倉城與世績相拒李密與衆議曰此賊不可與戰東有王世充躡其後西有李淵拒其前北有竇建德邀其中傍則有我大兵挫其鋒今若固守不戰此賊自斃乃移軍于清淇深溝高壘按兵不動兩下拒守二十餘日李密每自巡營忽報化及在河對岸往來不知何意密即厲聲呼謂之曰公家本戎隸破野頭耳父子兄弟受隋大恩今日煬帝失德汝之兄弟乃帷幄寵臣不能捨死以諫反弒其君冒天下之惡淫亂宮闈天地共怒有所不容汝今將欲何往若能即降尙全後嗣愚迷不允死無遺類矣化及聽之默然不答須臾乃瞑目爲鄙語辱駡于密曰我今日專論厮殺的事何必調弄書句胡言亂語乎密顧左右曰此賊乃庸人耳圖謀爲帝吾當折棰驅之遂引輕騎五百從下流渡過河抄出山後徑襲化及之營焚其攻具經夜不絶化及糧盡遣人往東郡追索搶奪官吏人民私積糧草東郡擾亂通守王軌被其逼迫不過遂同官吏舉東郡降于李密化及聞知大驚見勢窘迫乃令軍士向汲縣劫掠人民財物糧食引兵北走魏縣此時化及之將陳智略張章仁率領本部之兵皆來歸附于密密見其北走已知化及是無能之輩乃還兵鞏洛留世績于黎陽倉城以防化及卻說化及行到魏縣嘆曰人生在世無非只是一死今日舍其弒逆之名不若自立爲帝乎古人有云千日爲臣何如一日爲君少主立之無益殺之有名矣喚部將董康帶武士十人來殺少帝少帝楊浩乃煬帝呂妃所生之子妃與少帝正在後庭嗟嘆宮女來報董康至大駭康執鴆酒與少帝曰夏日炎熱特上壽酒少帝泣曰何相迫如是耶康曰壽酒勿疑呂妃曰旣云壽酒當先上汝壽康怒曰汝母子不肯欽耶呼左右持短刀白練于前曰壽酒不飲可飲此二物呂妃跪告康曰妾身代帝飲酒願將軍見憐母子性命康叱曰量汝何等可代帝死康舉杯與呂妃曰你可先飲妃挺胸大駡化及弒君逆賊天地有所不容犬彘亦不食其肉董康喝曰丞相立等回報汝等俄延望誰救耶呂妃大駡汝等助桀爲虐之徒必當族滅董康大怒雙手扯住呂妃直擁出庭少帝揪住董康衣服呂妃向前攪做一團康喚武士絞死呂妃以鴆酒灌殺少帝可憐少帝四月登基六月被殺董康還報化及化及命拖出城外埋之遂即位于魏縣以父宇文述封于許因號許國改元至道用天子儀仗文官武將拜舞俱令三呼萬歲聲聞數里麗泉有詩爲證花鬣班封駕早朝玉欄宮殿壓雲濤九州畫地中原壯萬象橫天紫極高日月輝明留闕內龍蛇蟠結動旌旄群仙遙望蓬萊拜五色飛烟達赭袍化及在魏縣即位天黑三日逆風大起對面皆不相見化及染驚氣疾數日不能設朝後病稍可盡將文武百官一一封賞卻說有人來長安報知化及弒了煬帝又殺少帝今在魏縣自立爲大許皇帝現今朝練軍馬遠出西還李淵聽知大哭遂命百官發喪挂孝望江都哭祭之于是諸臣皆有尊淵爲帝之意未敢擅便乃禀于世民世民曰吾意已定奪了也遂引劉文靜裵寂以見李淵文靜曰方今隋室衰微煬帝縊死江都恭帝幼衝百姓無主主上年過逾矩德及四海東蕩西除今人長安可以應天順人法堯禪舜即位名正言順以討群賊事不宜遲便請擇日淵大驚曰汝等言者差矣吾今雖居王位亦臣下之臣爲此事則反隋也文靜曰方今天下分崩群雄卓立各據一方四海才德之士同聲相應同氣相求舍死忘生而事其主非爲名即爲利也今主公苟避嫌疑守義不舉天下之士皆失所望不久自去矣刑部尙書蕭造曰今隋帝已被化及所弒主上不即帝位而興師討賊是不忠不孝也今遠征之民皆欲主上爲君與煬帝雪恨今主上不行是失民望也願熟思之淵曰僭居尊號吾實不敢今普天之下率土之濱并不曾有半分德澤以及萬民若如是是篡逆也汝等欲陷吾于不義乎各宜商議諸將一齊曰主公若已推卻三軍變矣	總批宇文弒逆誠天地所不容神人所共憤者也何更曰千日爲臣不如一日爲君而令部將董康鴆死其少帝及即位而天黑三日逆風大起上帝之明威乃不足懼乎 

第二十一回	李淵受禪即帝位	文靜止之曰主公平生以義爲重未肯便居尊號諸官暫各從長商議淵曰汝等欲尊吾爲帝不得明詔是僭位也司農少卿裵之隱進曰離亂之時宜從權變若守常道必誤大事吾等自去請詔淵再三推阻不過恐軍心變只得依允世民遂命百官隨著裵之隱請詔此時恭帝年幼即令蕭造草詔願禪于唐制曰朕在位一月有餘年當幼衝遭天下蕩覆幸賴祖宗之靈得李氏輔政今仰瞻天位俯察民心炎精之數已盡大歷合歸于唐且神武之迹旣樹于前明德之輝亦昭于後曆數昭然已可知矣特獻國璽追則堯典禪位于唐王唐王無致辭焉是日蕭造裵之隱同百官賫丹詔并玉璽請唐王獻納文靜曰不可輕易雖然詔璽已至可築一壇受禪以絶天下之謗卻令蔣佐築一壇于長安城外方圓九里分布五方各設旌旗衆臣皆依次排列裵寂文靜請淵登壇百官捧進冠冕詔璽三讓乃受南面而坐受文武百僚拜賀即皇帝位大赦改元爲武德元年賜百官爵一級改郡爲州改太守爲刺史立建成爲太子封世民爲秦王封元吉爲齊王以裵寂爲右僕射知政事劉文靜爲納言隋蕭瑀爲丞相府司錄竇威爲內史令劉弘基爲行軍總管其餘各據功封爵唐王旣即帝位恭帝遂退于長樂宮次日于正殿受朝賀之禮唐王降詔曰逆賊宇文化及弒隋帝于江都淫亂後宮稱孤改號卻又領兵西還其子楊浩被鴆而死此仇誓不同天地共日月也今朕已即帝位賴卿等扶持若不與煬帝報仇何以爲臣子之戒朕今欲起傾國之兵剿滅化及爲煬帝雪恨朕之願也文靜對曰陛下初登大位坐席未安今又欲遠征苦勞神思有費國用非所宜也帝曰朕賴衆臣之力得立爲王未嘗敢怠今將一載矣軍馬養成銳氣倉庫即有儲糧不就此時討賊以定中原更待何時于是命秦王世民爲行軍元帥命銜弟淮安王爲副元帥二人同領大兵十萬征討化及秦王辭帝歸于府下商議調兵爲隊伍以征化及秦王分撥已畢選定武德元年七月丙寅日出師忽見一人威風凜凜厲氣昂昂豹頭環眼虎臂狼腰徑至秦王面前陳言奇計衆視之乃京兆三原人也姓李名靖字藥師現爲右將軍之職靖曰逆臣化及今權著煬帝手下精兵二十餘萬鋒勢甚銳未可輕敵不如遣人去約魏公李密攻其右樂壽建德攻其左洛陽王世充躡其後我之大兵拒其前賊人勢逼不戰而疲矣秦王大喜即遣劉文靜賫書前去約會各路諸侯起兵俱至魏縣討賊一面親率大兵離了長安徑向魏縣進發麗泉詩云關內喧呼十萬兵秦王號令自鮮明旗穿曉日雲霞雜山倚秋空劍戟新千里霜威金鉞重三秋風色戰袍輕與誰共挽天河水一洗中原戰血腥話分兩頭不說劉文靜賫書各處先說竇建德自殺郭絢之後居于樂壽自稱長樂王又殺敗涿郡薛世雄領兵乘勢來攻河間河間府丞義陽人也姓王名琮善談兵法膽略過人朝夕訓練士卒與建德相拒建德圍之將及一年不能得下當時王琮在城內聞煬帝遇弒即爲二帝發喪長幼咸穿素服設位舉哀戰士亦皆號哭感動滿城之人如喪考姚俱傷二帝死于非命建德探聽知之憫其忠孝乃遣祭酒凌敬人城吊問小校報言建德遣凌敬來見人無衣甲隨後不過數人琮命休放入城樂旻進曰建德見我勢窮特使凌敬來說何以絶之放人看其言可則從之不可則遣之就借彼口以達吾意有何不可王琮從其言凌敬欣然而入琮曰祭酒此來何故敬曰某今在長樂王帳下恭贊軍機待以上賓之禮見足下負此大才有忠孝之心故不避斧鉞欲有利于足下琮正色曰建德吾仇人也侵奪我城池何得多言以汝有金石之論放汝入城來何期反以讒佞之語見說我乎敬曰非敢爲佞見汝有燃眉之急特來爲兩家講和琮曰有何損益試爲我言之敬曰近來四方爭競人人思歸明主以煬帝尙在不敢亂動足下只宜固守城池以盡臣職今煬帝已死少帝繼亡隋祚亦無遺類矣何乃固執如此且以一孤城欲拒數萬之師不亦愚乎琮曰今吾視死如歸汝當速去吾不降矣敬大笑曰足下所見錯矣且人在世無非只欲得美名求其富貴以爲子孫計今足下固守河間已有日矣爲二帝發喪極盡其哀忠孝之心天地人所共知况天下鼎沸四海無適城陷在目下尙不自忖執迷如此有日玉石俱焚悔之晚矣不如隨我歸長樂王立國安民共誅弒逆立不世之功豈不爲美願熟思之琮見敬言井井有條沉吟半晌喟然嘆曰吾不得爲忠臣矣願從君言以救一郡生靈但不能報二帝之仇有愧于心又恐長樂王不能容我敬曰長樂王寬洪大量何所不容目今舉意正在討賊必能伸汝志矣琮曰雖然如此暫請長樂王退軍容我收拾即便來降凌敬辭別回至營中具說其事建德大喜遂傳令兵退三十里安營設宴以候王琮次日建德遣監軍宋正本領兵往迎建德自出轅門相接王琮輕身入拜建德慌下帳來扶起琮曰敗兵之將深感大王不殺之恩當效犬馬之報建德曰吾素知足下忠義之士安肯加害特令凌敬相請輔吾立國共保富貴琮曰某乃碌碌庸才何敢當職但可充執鞭墜鐙之役而已然二帝之仇不可不報大王若與一旅之師臣即先往願助一臂之力言訖淚下如雨捶胸而哭建德國此事匆擾吾必興兵討之作宴管待王琮拜謝而散畢竟還是如何	總批李淵奉招登壇三讓乃受非篡弒之比卻又起兵討賊以報場帝之仇誠可爲後世臣子之戒看他命秦王命銜弟規模何等井井有條然以兵取而必曰禪是未免襲衰世之迹也 

第二十二回	竇建德自立夏帝	當時河間郡丞王琮因凌敬之說舉城來降竇建德建德部將劉黑闥曰王琮久困我之大兵將及一載損傷士卒極多今因力盡來降願大王以油鑊烹之以謝大王建德曰人旣以誠心來降殺之是不義也吾初起于平原爲盜之時不暴殺不能服衆今日欲定天下安百姓豈可殺戮忠臣乎乃下令軍中曰先與王琮有冤敢不遵軍令而妄殺者誅其三族自是軍中寂然遂封王綜爲河間刺史河北郡縣聞知咸來歸附是年冬十月忽有一大飛禽止于樂壽數萬飛禽隨之經一日方始飛去王綜視之曰此鳳也非明王不出非梧桐不栖非竹實不食國家將興始有此祥瑞長樂王其將興乎人報建德暗喜以爲己之祥瑞又有宗城人氏姓張名亨于金山內采樵爲生忽見山僻起一道焰色上衝碧落亨歸家帶鋤掘之但見金光散亂得一玄圭潜入樂壽獻于建德孔德紹曰昔夏禹受舜禪以朝諸侯得此圭于外國今復來獻大王此天賜也今隋主被弒天下慌慌大王當順人心以正大位亦號爲夏可也建德曰未知此事可否凌敬曰近聞時有景雲祥風從璇璣下來樂壽西北角有黃氣高數千丈沖霄而起帝星見于胃昴畢之間分炯炯如月瑞兆多端若此大王宜即帝位以繼隋統更復何疑建德大喜又聞李淵李軌朱粲蕭銑梁士都林士弘王世充宇文化及皆自立于是始建天子旌旗冕旒黼黻出入警蹕即位于樂壽百官皆呼萬歲因鳳鳴之瑞改元爲五鳳元年國號大夏立曹氏爲皇后封楊政道爲勛國公齊善行爲僕射裵矩宋正本爲納言孔德紹爲內史詩郎凌敬爲祭酒劉黑闥尙雅賢爲總管妻弟曹旦爲護軍將軍其餘悉加官爵樂壽軍民無不欣躍次日于正殿受朝賀之札建德曰孤本無才爲衆所推以至今日卿等宜竭力爲國以定天下凌敬曰願肝膽塗地以報相知之恩建德曰居此大位將何策以守之敬曰方今英雄并起得人者昌失人者亡須得高明遠見之士以輔大王夏國自定也建德曰孤欲舉兵征討化及此事賴子肅爲之敬曰某駑鈍不才恐負倚托之重願薦一人以輔大王建德問是誰敬曰此人胸懷韜略腹隱機謀在隋封爲太僕後被佞臣所譖退隱于田野實有將相之才乃淮東人也姓揚名義臣速召用可以爲助建德大悅曰汝若不說幾乎忘了此人孤昔與之相持數陣已知其爲棟梁孤觀此人用兵天下少有及者汝當與孤以禮聘之凌敬欣然領命辭別建德而去卻說楊義臣自大業七年在山東一路收復賊盜入朝上表被奸臣所譖奪還印綬見隋祚將絶恐禍臨己遂變姓名隱于濮州雷夏澤中日與漁樵往來共樂夜則手不釋卷每觀至楚月喟然嘆曰異哉昭王之爲人也侍童在側請問其詳義臣曰昔楚國昭王與吳戰兵敗失去踦履已走三十步矣昭王勒馬復回取其失履左右怪而問曰追兵至近大王何故獨回昭王曰吾豈惜一履特因此履與我同出之久必欲取以同回全其義也吾雖不比古人然觀此輒動故舊之思宇文士及是化及之弟也與吾交契甚厚今日化及妄行弒逆僭稱許帝此人庸暗非撥亂之主天下合兵討之其敗必矣士及被其連罪吾不忍見其罹禍矣故人遇禍而不之顧亦猶昭王之弃弊履也侍童曰何能救之義臣曰吾有一計教彼行之必全身遠害次日義臣遣人賫一瓦罐親筆封記徑投魏縣來送與士及士及接見大悅曰吾正想兄久不相見不知今在何處隨引進入書齋逼去左右問曰太僕事體若何其人答曰自從彼讒之後變改姓名濮中雷夏澤中漁樵爲樂士及曰曾有書否答曰無書只有此物爲信士及開視之其中止有二棗并一糖龜士及反覆不解其意忽見屏後轉出一佳人闌姿蕙質眞國色也視之乃是士及同母親妹名曰淑姬年方一十七歲猶未適人向前低聲請問哥哥此是何人所送士及曰此吾舊友前隋太僕楊義臣送也此人深通兵法善曉天文後被奸臣所譖削去兵權弃官歸隱今日令人送來一罐封記甚密罐內只有紅棗糖龜二物吾察其情不識來意正此猶豫不决淑姬曰此物有何難省只是勸兄早早歸唐庶脫弒逆之禍士及大喜曰汝言之當吾意已决急與婦妾人等收拾俱作男子裝扮明日早行勿使人知一面打發來人回去拜復楊兄謹當受教其人去訖次日進見化及奏曰今聞唐主李淵命秦王世民領兵會合征伐未審諸侯從其計否今臣欲帶一二家童假裝避兵前去探聽虛實數日便回化及曰汝有此心報國勿令泄露其事士及回至家內帶領數人出離了魏縣直奔長安而去原來士及與唐主有一面之交數日得到長安人報唐主即下手詔召之士及一見如舊叙其間闊即將其妹淑姬進與唐主唐主大喜納之爲妃封士及爲上儀同三司軍事當日使者回見義臣言士及依命投唐將妹淑姬進獻唐主納之爲妃義臣喜曰吾友得其所矣使者曰吾在途中聽聞竇建德自立爲夏帝今遣凌敬來聘太僕未知是否義臣曰建德是吾殺不死之賊安從彼哉且吾變了姓名豈知來此使者曰只恐有人教在此來且看凌敬來意如何	總批建德欲征討化及凌敬以楊義臣爲薦可謂有知人之明義臣恐禍連士及遣人以早早歸唐爲勸可謂有故舊之誼變姓名而隱澤中太僕之高也察罐物而識來意其淑姬之智乎 

第二十三回	凌敬義說楊義臣	卻說凌敬起行不一日到了濮州先投客店安歇次日整衣冠來見義臣先于鄰近訪問土人答曰此去離城五里雷夏澤中前有一人不知姓名自言姓張人只呼爲張公今在澤畔釣魚爲樂敬曰此必義臣也但此人不得見面如何是好即邀土人引路稱爲遠客因與徑入遙觀雷夏景物茂盛不已果然山不在高而清水不在深而秀松柏交翠猿鶴相隨觀之不足忽見一人蒼顏鶴髮氣宇軒昂頭頂斗笠身披蓑衣在船上垂釣自歌自飲似有酒酣之狀乃自吟詩云來往烟波無定居生涯蓑笠外無餘閑垂雨鬢猶如鶴只把孤竿時釣魚月浦泛舟歌款乃雨篷歸岸挂蕭疏愚人誤認金魚貴多少縈心不自知吟罷又飲又吟一絶云山雨溪風捲釣絲瓦甌篷下獨斟時醉來睡著無人喚流下前灘也不知凌敬聞其吟與家童曰此眞隱者之樂吾不如也近前視之乃一老叟正在飲樂凌敬對岸連聲叫買魚買魚那老叟睜開醉眼看岸上是一儒者葛巾布袍笑容可掬即撑漁舟至岸係于綠楊深處敬曰故人別來無恙義臣曰汝乃何人跑上岸來敬曰敬自別太僕許久不想太僕鬚已蒼白憶昔相從多蒙教誨至今感德不忘今日相遇如撥雲觀日矣義臣曰每想子肅一日不見如隔三秋今日天賜一會吾之有幸不知足下今歸何處敬曰自別之後身無所托因見竇建德有容人之量以此歸附于夏官封祭酒之職因想吾兄故來相訪義臣邀入草堂設席相待酒行數巡敬令從人取金帛列于義臣面前義臣驚曰何謂有此敬曰此是夏主久慕公德特令某送此禮物以獻恐不得見故假以遠客爲名庶無嫌疑也義臣曰建德吾之仇人如此見愛有何功以受此乎敬曰目今煬帝被弒群雄并起各殺郡守以應諸候蓋爲百姓除害以安天下凡懷一才一藝者尙欲效用太僕抱經濟之略負孫吳之策顧乃栖身蓬蒿與草木爲休戚空老林下誠爲可惜今夏主仗義行仁改稱帝號四方響應聞太僕之名特來聘迎太僕及時應召救民于水火之中致君于堯舜之盛夏之君臣望太僕久矣義臣曰忠臣不事二君烈女不更二夫吾爲隋臣不能匡救君惡致被逆賊所弒不能報仇而事別主何面目立于世乎敬曰太僕之言謬矣今天下英雄各自立國隋之國祚已滅絶矣何不熟思之欲報二帝之仇不若歸附夏主借其兵勢往誅叛逆豈不稱太僕之願乎義臣猛然悟曰足下此言甚極有理吾見建德亦能屈節下士又無篡逆之名若能允吾三事即去從之不然决不去矣敬曰是何三事義臣曰一不稱臣于夏二不願顯我姓名三擒獲化及報得二帝之仇則當放我歸還田里敬大笑曰只這三事夏主何所不從凌敬上馬欲回義臣囑曰此去曹濮山有强寇范願極是驍勇領盜數千皆敢死之士遠靠泰山以爲巢穴每來二州搶奪客貨即今山寨絶糧四下剽掠足下收得此輩同回夏國助振軍威足能滅許矣義臣附耳低言不過數語凌敬點頭隨即辭別回去麗泉詩云隋國群雄勢未分獨公謀策最機深不臣夏主何名利只盡報仇一片心此時竇建德朝夕訓練軍馬欲征討化及衆臣言凌敬去聘楊義臣并無消息暫且按兵不動忽人報唐劉文靜賫書至建德接書拆開讀之書曰唐秦王李世民端肅書奉夏國大王闕下恭惟受天明命適龍飛于東郡樂任群雄遽鳳舞于交河即今大王安化于河北實據夷狄之衿背郡知其策則矢石不試一失其銜則疆隅屢驚邇來化及逆賊擁兵魏縣肆其奸雄若不與衆同誅實爲神人共憤且非世民關外之仇固是大王河北之患望興一旅之師合剪孤兵之賊所獲寶女悉納夏國若得土地均分于唐豈不美哉所言惟大王察焉建德看罷大悅謂文靜曰此賊吾有心討之久矣奈天時炎熱操練軍士未熟暫自停止今已兵精糧足正欲動兵納言回報秦王不必遠勞龍體只消遣一副將領兵前來與孤同誅逆賊以謝天下文靜曰臣奉使之時秦王兵已離了長安矣建德曰汝可速回止之枉費了錢糧人馬浩大遠來無益文靜辭歸建德退入後殿曹后來迎請曰今日退朝何晏也建德曰適因唐國秦王書來合兵討賊與衆臣商議今已吩咐整理軍馬糧草去了擇日起兵領宋正本等留守樂壽曹后曰陛下聖見雖當未可即行今北方總管羅藝投爲唐將截我後路王須拔號稱漫天王被羅藝射死部下餘黨魏刀兒此人驍勇因須拔死代領其兵十萬據守深澤縣中自稱魏帝剽掠冀定等州實爲後患化及弒君篡位于理當誅不先掃清河北未可便議南行况凌敬未回今數年與刀兒相持雖好尙難靠托不如乘其不備襲而擊之除卻後患此萬全之策也建德喜曰此軍機之事非汝婦人所得預聞吾意决矣次日建德調遣精兵十萬命劉黑闥爲征南大將軍高雅賢爲先鋒曹旦爲合後迤邐進發卻說建德先自選下歌舞女樂一十二人使人送獻刀兒令其北拒羅藝東防夷狄待吾誅滅化及即將隋宮妃嬪寶物相餉刀兒大喜受之實信建德有寄托之心坦然無疑晝夜溺于酒色自以爲安至是建德兵起稱言討賊離城三十里扎了營寨留輜重固守老營選精兵十萬掩旗息鼓夜行直奔深澤原來刀兒見建德獻送女樂自以爲得志晝夜淫樂不治軍旅不料建德人馬聚至城下內外一無知者刀兒正在昏醉之間忽見守城人報甚處軍馬一夜把城圍得鐵桶相似鳴金擊鼓喊殺連天刀兒聽言驚得魂不附體手足無措隨領將士登城視之只見四下人馬團團圍守鐵騎叢中擁出一員大將黑面黃鬚金盔金甲猶如天神之狀乃夏王建德也建德在馬上傳令厲聲大呼曰有能將刀兒綁下城者官封極品鎭 守其城若有不從告諭城開之日盡皆殺戮言未絶忽然一將提刀直上城來大叫曰魏刀兒殘暴不仁輕賢重色留此逆賊何益願隨者便來百姓視之其人面如活獬目若朗星河間人也姓關名壽本人是王琮部將琮降建德之時染病在床後來深澤依傍刀兒刀兒怪關壽傲慢少禮不肯重用屈沈于此當日叫百姓同殺刀兒袒臂一呼相從無數關壽殺上城頭一刀砍刀兒爲兩段提頭上馬引百姓出城投拜建德大喜隨即入城安民史官詩云刀兒挺惡亂江山觀見雄兵心膽寒女樂荒淫眞敗事果然皆順夏君言建德將刀兒首級懸于城門衆將引關壽來見建德大怒曰刀兒與汝無仇殺之不義也人人效此必懷二心令斬之刀斧簇下關壽性命如何	總批太僕不即從建德之聘蓋以忠臣不事二君爲嫌耳若化及理所當討故秦王致書夏國望同興誅逆之師刀兒勢所當除故建德饋以女樂致其有荒淫之惡先河北而後議南行曹后之言誠是也孰謂軍機之事非婦人所知哉 

第二十四回	冀州城麴棱降夏	王琮見斬關壽急命止之入見曰誅降殺順大不義也昔臣投拜之時壽爲部將染病在家後因無去路不得已而降賊今日獻功宜以十世寡之建德曰食其祿而殺其主是不忠也居其土而獻其地是不義也不忠不義之人吾甚惡之琮曰若斬此人非安夏國之計也力諫免之建德使壽仍居王琮部下收刀兒將士各授官職調用其所擄子女悉令放還寶物盡賜將士遠近聞知夏王有不殺之心人民悅服其易定等州聞風歸附建德兼并兩軍兵勢大振遂殺向冀州而來卻說冀州刺史姓麴名棱上都人也其人果敢少有大志與本州總管羅藝二人堅守其城不肯臣魏猶秉隋之正朔印信律令仍舊不改建德滅了刀兒使人招之陳說利害諭以唇亡齒寒之故城必難守麴棱泣曰吾受隋大恩不能報仇而反以城附人寧使就戮安肯爲此不忠不義之事自是節操愈堅建德遂引兵直抵城下令軍士四面圍之日夜攻打麴棱手持長槍身跨駿馬便欲出城迎敵忽見階下閃出一人仙風道骨鶴氅星冠向前連聲大笑麴棱曰爲何見笑其人曰單笑汝等肉眼無瞳不識人物某有退敵之術使人不戰自走何不問我衆視之乃隋崔暹之孫崔履行也棱曰有何奇術可以退敵履行曰某曾遇異人于鄔石山中傳授陰書三卷習得驅兵之法上可以呼風喚雨下可以役鬼驅神中能令人趨吉避凶用此退敵不須張弓只箭只書符念咒不過數日攻者自敗矣左右之人聽聞皆言世所罕有棱曰果能此術吾等賴無患矣遂停兵不戰即令立壇分作三級上應列宿下應九宮八卦第一層排六丁六甲天神中立帝座第二層擺二十八宿日月九曜神兵各執器械第三層安五岳四瀆九州分野又分二十四向列二十四氣七十二候神兵當夜設醮進章書符作法止留麴棱登壇禮拜履行脫去道服頭戴布冠腰繫麻繩脚穿草屨手執苴杖登城向北號天慟哭密念神咒再令滿城婦人不拘老少俱令抓住屋脊之上脫去裙襠兩手張開仰望建德軍中號啕大哭稱言以陰壓陽之法早有人報建德建德曰此邪幻也麴棱痴人被其誘惑今兵臨城下將至濠邊豈能以此術而退敵哉料城內恐懼必無銜備之策可急攻之是日黃昏左側軍士大進四面攻打喊聲鼎沸火炬照耀如同白日麴棱在城內知事勢窮迫即自披挂引軍士來迎戰履行堅執勸住曰汝但放心今夜必成大功賊當敗走切不可出亂我術法將士勿自驚懼麴棱從之遷延夜半建德選敢死將士三百餘人涌上雲梯炮聲一響喊殺連天將士一齊列于城上建德招麾大呼曰夏主已自登城矣只見守城之人互相弃城而走城中大亂建德斬奪城門喧呼爭進此時履行尙在城樓之上呼天作法正欲奔走被衆兵亂刀挫死擲于城下比及天明衆軍士獲麴棱擁至帳下建德接見親釋其縛以酒壓驚謂麴棱曰足下爲隋之臣不與衆人同叛而獨守志不屈眞忠臣也特免汝罪回心輔我以興夏國棱曰方今天下汹汹民有倒懸之急大王立匡國救民之心臣感不殺願從仁義之主以安天下遂降于建德建德大喜封棱爲內史仍賜黃金五十金猶以厚禮待之麗泉詩云建德功勛百戰强加封內史拜忠良履行幻術如兒戲豈識軍功代代昌建德旣得麴棱終日議論軍事甚加敬重棱叫建德進攻羅藝建德便遣劉黑闥領兵先往直抵本州城下安了營寨卻說羅藝在城中令軍士守護堅閉城門只是不出黑闥在城外辱駡終日搦戰不得人報後面建德大兵繼至黑闥接見言羅藝緊閉如此相拒建德曰羅藝兵勢困窮無人出戰正好極力攻打不可遷延恐師老兵疲難以取勝黑闥曰聽聞城內人馬尙多四門堅壁恐難遽破某欲相時而動庶爲便益建德叱之曰爲將無謀俄延歲月我兵旣到立等城破何得相時而後動耶遂喝退黑闥吩咐四邊每隊軍士各設雲梯上城攻打喊聲振舉驚動天地不期城上火炮火箭齊發雲梯盡著又兼矢石如雨站立不住只得退下城來建德又安排數百輛衝車鼓噪納喊而進藝急令鐵鎖貫串鐵錘繞城飛打衝車皆折千方百計城不能破建德十分暴躁曹旦密至帳下告言大軍人馬久住城下恐敵軍窺見我軍懈怠夜黑開城攻劫營寨一時無備反遭毒手攻城之策小提防之策大請陛下思之建德大怒曰我自起兵河間所向無敵量此孤城何足爲難羅藝聞吾之名心膽皆碎何敢出城劫吾營寨耶汝勿得妄爲籌策以阻軍心遂喝退曹旦有鄧文信聞旦言急諫曰戰勝而將驕卒惰者必敗今士卒懈惰久矣藝兵雖圍困在城連日持鈍養銳又兼羅藝善能用計旦言亦未非也建德益不聽是夜羅藝果吩咐薛萬徹萬均兄弟二人將士飽飯畢人各銜枚開啓城門統領三軍暗分兩路來到夏寨夏兵正睡熟羅藝密傳將令一聲炮響金鼓大振殺入夏營夜晚兵來如天塌地陷山崩海沸一般此時建德帶酒已不能起左右扶擁掩護而走文信慌忙後隨未曾上馬一將殺入中軍來乃薛萬徹也文信措手不及被萬徹一刀斬于門旗下後史官有詩曰文信從軍仗義旗夏王初立衆心歸只因不解驕兵計致使轅門白刃飛文信被誅各隊人馬驚惶亂竄自相踐踏建德黑闥禁止不住只得弃營逃走殺到天明尸橫遍野驢馬填河羅藝大獲全勝鼓噪回城不知建德領兵如何總評夏王有不殺之心遠近人民豈不悅服崔履行縱能書符作法不過一幻術耳麴棱欲恃此退敵而不就縛亦難矣若羅藝堅守不出勢未遽破倘從曹旦之言文信何至死于非命耶 

第二十五回	劉黑闥智賺范願	建德脫身來至河南收集敗兵折了大半黑闥曰日下與賊相持百有餘日其城難下不若收拾敗殘人馬暫回樂壽整點兵甲再來征伐建德曰今日之敗皆因孤欺敵之故可惜文信死于非命早聽君等所言不致此失也即引兵回還樂壽百官迎入朝見已畢徑入後宮曹后接見謂曰陛下當能以弱致强稍得一勝便生矜驕之意故致三軍損折不以爲戒妾等無所托矣建德曰子童之言是也今後吾當謹之曹后曰據妾之見陛下則當下詔自去尊號减其銜膳素袍白馬與死者發喪周給其家屬賞功代罪以安衆心蓄養銳氣再進兵伐許如此激厲將士無不勝矣建德從之次日賞功伐罪沒于王事者則設肴親祭其死者家屬賞賜存問遠近聞之無不感嘆忽報凌敬還朝建德喜曰子肅回來吾事濟矣即召敬入問曰卿今遠路風塵不知招賢之事如何敬曰臣奉大王嚴命訪見楊義臣見大王來意志在報仇即慨然應允但要大王相從三事建德曰是何三事敬曰一不稱臣于夏二不顯其姓名三擒戮化及願大王放歸田里建德曰若從朕征伐即朕臣也果能盡心助朕討賊何所不容敬曰臣別義臣曾有密囑教大王若得此人相助不愁化及不滅建德問是甚人敬向前附耳低言不過數語建德連聲嘆曰雖戰國之孫吳漢之張良蜀之諸葛亮亦不過此次日早朝群臣拜舞已畢建德喚大將劉黑闥曰昨日唐國秦王書來借糧二千石供給軍儲伐許之後倍還利息朕今與唐合兵討賊乃兄弟之國不可不借汝同凌敬整點大軍二百輛裝貯糧料二人率領士卒護送半途交納勿使有失二人領命辭行凌敬曰即今盜賊生發汝等軍事須要用心俱作民夫打扮軍裝隨身務令遮護糧草謹密勿令人見違者依律治罪號令已畢糧車起行不數日已到曹濮州地界卻說太行山有賊首范願自號飛虎太王手下有三千嘍啰皆敢勇之士帶領來曹濮界上依山爲寨劫掠經商爲東昌一路之患每慮糧食不敷恐失其衆當日在寨中正與衆商議劫掠之策忽見小卒報言北路上夏王裝載二百糧車助唐軍餉并五軍馬護送取之極易范願以手加額曰來得卻好吾今正缺糧食此眞天賜我得此一助正如枯魚之得水即使三千賊衆一齊皆起搶糧車一人近前告願曰某去探來不必三千人去看他每車十名民夫拽送二百輛車不過只是二千人數皆耕農之輩若聽我等大喊一聲各自奔散只消五百足矣願曰汝卻不知且作趕散人夫不與吾敵其糧車如何得來寨上亦要人拽若是如此須使二千人去方可衆人依命欣然奔往恰好黃昏左側一聲炮響衆兵皆起前哨報說糧車插成營壘運糧人夫俱向中間穩睡并不打更喝號請大王放心不必爲慮范願大喜急驅士卒前進直奔車營只見四下寂靜并無一人言語比及衆賊揭去蓋車蘆席皆是空車營中所歇民夫皆是衣服氈衫并無一人在內范願自知中計連聲叫苦撥馬便走只聽得四下炮聲齊發夏兵約有五千一齊皆起圍裹將范願二千人馬困在垓心不能得出延至天色已明閃出一將頭頂鐵盔身披銀鱗甲手持大斧喊聲如雷濮州義鄉人也姓劉名黑闥乃建德部下首將勒馬向前高叫范願草賊下馬投降范願大怒手持鋼刀直取黑闥黑闥挺斧來迎二人戰上五十餘合不分勝負忽見夏陣中一人飛馬前來請二將軍歇馬吾與二人講和于是分開左右各自陣前願曰來者何人答曰吾乃夏國祭酒凌敬是也願曰祭酒如何講和敬曰將軍今日如虎陷阱雖有雙翼亦難飛出枉自勞苦不如弃邪歸正隨從夏主征討化及與煬帝報仇官封獬豸繪畫麟閣豈不强如落草爲寇乎願曰祭酒之言如此極好不知夏主肯容納否敬曰夏主忘怨封仇招賢納士何所不容范願聽罷即弃刀滾鞍下馬投降共二千賊衆皆解甲羅拜願曰特請二公同歸寨上部領餘衆一齊起行敬曰劉將軍與足下同到山寨吾領數人前去雷夏澤中請楊太僕同來相會三人相別而行卻說楊義臣自別凌敬之後每夜于門外仰觀天象忽見西北上太乙纏于陬宿之間其星滅晦義臣大悅謂家童曰化及死期至矣汝速收拾軍器我去殺賊與主人報仇言未絶忽報凌敬自外而入義臣接見坐問茶罷凌敬起曰奉夏主命特來邀請太僕所言三事俱已應允義臣曰曾收得賊人范願否敬以實告義臣大喜即設酒待敬吩咐家人勤事農桑我去一月之期便回到此次日離了雷夏二人行至山下劉黑闥范願同領一支人馬接入寨中相見願設筵款待三人酒至數巡凌敬起謂願曰汝知詐用糧車暗取將軍之事否願曰實不知之敬曰此皆出于太僕之計耳內所載皆甲士也太僕深知將軍之勇士卒之精故欲取將軍同伐化及而報君仇耳范願慌下拜義臣曰我等菲才願施犬馬之力同老將軍征討義臣悅之吩咐范願山寨之內搶擄遠近子女俱令放還贈其路費每致失所范願一從其言當日焚燒山寨部領七千人馬隨離了曹州徑投樂壽來見夏主麗泉有詩云車內軍儲滿載裝曹州范願挺豪强飛蠅見食心難捨馬得將軍妙計藏宋賢謝竹軒單贊義臣詩云三尺龍泉透膽寒匣中哮吼據金鞍今朝提向聊城去共戮奸臣唱凱還四人來到樂壽單留義臣宿于驛中凌敬黑闥范願先來拜見建德獻上寶物建德問物從何而得敬將收復范願之事細說一遍隨行七千人馬并此寶物皆范願之有也建德大喜重加封賞建德曰子肅邀請楊義臣其人曾肯來否敬曰已在城外驛中安歇臣料此人曾與陛下對敵多不相讓心懷不足今日若不聖駕遠接加以厚禮恐不自安不能盡其才也建德曰卿所見甚明遂備車駕率領百官出城迎接建德見義臣在驛中濃眉白髮鶴氅星冠果是共扶宇宙的班頭立國安邦的氣象君臣接見不勝大喜義臣下拜建德建德答以半禮義臣曰亡國之臣深感大王來召安敢受答拜之禮建德曰孤素知太僕忠義之士安肯加害孤爲夏主卿爲隋臣名爵不等敬太僕之德耳義臣曰祭酒代奏之事望大王仁慈建德曰孤出語欲取信于四海安肯自廢也義臣曰化及弒逆之賊臣雖赴諸水火必往討之此則恐不及辭歸隱田里伏惟憐憫建德曰化及若誅必從公意義臣曰臣今往來勞役欲就故人凌敬私宅居止當晚便益望大王清盻赦臣悖逆之罪建德曰特從足下之意孤不拘之總評曹后欲與死者發喪數語甚得激勵將士之法彼劉黑闥以二千石之空車而貽范願之來搶其計眞個是好卒之凌敬前來講和只不過欲收范願以同伐仇耳義臣必三事之允而後出其出也豈苟哉 

第二十六回	化及招募衆豪杰	當日車駕共文武百官送義臣至凌敬府內設宴以賓禮待之義臣曰臣有何能敢勞陛下如此厚禮當捨此無用之軀報答大王建德曰卿比蜀之嚴顏無以異矣日已沈西一簇人馬送建德回朝次日建德下詔即起傾國之兵征討化及命劉黑闥爲大將軍挂元帥印范願爲先鋒高雅賢爲前軍曹旦爲後軍凌敬爲參軍納言裵矩爲運糧納言宋正本爲監軍僕射齊善行留守樂壽曹后監國率領大兵十萬銜駕親征太僕楊義臣隨從建德在帷幄中畫策定計比及起行使人先致書會合各路之兵同時進發但見旌旗蔽野劍戟如林浩浩蕩蕩殺奔聊城一路而來卻說秦王世民與淮安王神通引兵來聊城聽得喊殺之聲望見塵頭起處報言夏兵已到急引兵來時夏兵已自先去了不能相會遂屯兵于漢川當日秦王世民領兵正在起行忽報唐帝遣使賫手詔前來不知何意世民折開讀之詔曰今有定揚可汗劉武周引兵入冠攻于并州洛陽王世充侵犯伊州梁之蕭銑剽掠峽州三路鋒勢甚銳今封世民爲諸路大行台各路軍馬并受節制隨將所部官軍交付銜遞淮安王李神通領去會合諸侯削去宇文化及牽靖副之毋得延緩有誤軍情秦王讀罷手詔謂左右曰父命不可違也旣有三處人馬如此利害安可在此遷延不引兵擊之正在憂疑人報劉文靜賫書各國回見大王秦王大喜召至帳前問之文靜曰奉命徑投各國只有魏公李密領兵來會王世充猶豫不定無心北伐夏王建德拜復大王不必遠勞聖體只消遣二副將領兵前來同除逆賊以謝天下秦王曰正合吾意遂將兵印交付神通李靖二人吩咐齊心秉政整理軍情次日秦王文靜徑回長安李神通受了兵印領人馬直向東路進發卻說宇文化及在聊城見士及投唐唐兵隨後繼至建德李密二處起兵俱屯青州兼以軍士家屬盡在長安恐生異變心愈憂疑乃謀于弟智及曰方今三路之兵俱屯于青州征伐我等兵勢甚銳有何奇計可以迎敵智及曰三路之兵勢若泰山吾軍不滿十萬彼衆我寡何能迎敵不如招募豪杰之士深溝高壘以成犄角之勢其諸侯遠來利在速戰人心不一其勢不久城門堅關不出以逸待勞待其糧盡力疲因而擊之其勝必矣化及曰善即將府庫珍寶金銀緞帛賞賜三軍招募海賊以拒諸侯之兵卻說李密偏將徐世績保守倉城見各路之兵集于青州人報化及遣人將金寶招誘海賊與諸侯相拒世績喜曰此賊合休天賜吾成此大功也遂密喚手下心腹一將姓王名薄至帳下謂曰吾素知汝是忠義之士盡心報國今授汝以密計可領三千人馬各帶毒藥三百餘斤賜銀五百餘兩徑往聊城依吾遺計隨時用度可如此如此……若建大功齊加升賞有誤大事盡加刑戮王薄受計領著人馬辭別往東而去後人有詩云向魏歸唐徐懋功其中妙算鬼神通未觀輔佐清天下先看聊城第一功原來宇文化及在魏縣知三路兵來鋒銳難敵乃下令招募人馬未及旬日之間聚至八萬餘人正在操練忽見西北角上一隊海賊飛奔而來爲首者其人身長九尺眉粗目突黑臉黃鬚英豪氣概醜陋驚人化及問其姓名其人答曰吾姓殷名大用河東人也因本處豪霸倚勢欺人某故持刀殺之逃難海上五六年矣今聞召募豪杰破各路諸侯之兵故領部下三千餘衆來投乞留任用皆效犬馬之報化及大喜即封大用爲前殿都虞侯其手下隨來之人皆加重賞當日哨馬來報大唐軍馬來到今已至近只隔四五里之地扎了營寨先使人來此下戰書化及視之乃淮安王李神通之書化及大怒即批來日决戰化及謂諸將曰李神通欺我太甚聽知夏魏兵來特使人搦戰來日不必新軍赴敵只守營寨看吾一戰成其大功即以智及爲大元帥楊士覽爲先鋒長子丞基爲左恭軍次子丞趾爲右恭將殷大用領兵三萬爲後殿留守城池傳令五更軍士飽食披挂出寨是日辰牌左側軍至半途唐兵已到各布成陣勢化及金盔金甲披挂出馬左杜榮右馬華二將執方天畫杆戟兩邊護衛三通鼓罷對陣門旗兩開三員將金裝環帶立馬陣前中央李神通左有李靖右有劉弘基李神通在馬上單搦化及搦戰化及討槍欲自戰之陣門中一將早挺槍縱馬而出化及視之乃楊士覽也神通揮刀來迎兩將戰上八十合不分勝負門旗下李靖與劉弘基曰對面戴金盔者化及也若捉得化及足可與二帝報仇說猶未了劉弘基一騎馬一口刀另縱刺斜裏徑取化及如一道電光流至面前手起刀落杜榮馬華兩支畫戟一隔刀起處二戟齊斷只將畫杆馬頭上便打弘基馬回杜榮掣軍士手中槍趕來李靖搭上箭望杜榮心窩裏便射應弦落馬楊士覽見背後有人落馬弃卻神通望本陣便回神通乘勝掩殺過來許兵大亂四散奔走神通望見化及驟馬來趕看看趕上側首撞出一軍爲頭大將長子丞基救化及去了神通自回收軍歸寨且說丞基保化及歸大寨敗軍陸續回營爲見折了杜榮化及放聲大哭次子丞趾諫曰父王恃盛壯之氣忽强爲之勇三軍之衆莫不寒心雖斬將蹇旗威鎭 敵場此乃偏將之任非主將之宜也願折賁育之勇懷王霸之計今日杜榮死于鋒鏑之下皆吾父輕敵之故耳切宜保重化及曰孤之過也從今改之士覽曰臣觀魏縣城池不堅糧草不積終非久處之所只有聊城城池堅固內有糧儲極廣不如將家屬老小晝夜搬往聊城觀敵進止勝則西還敗則可守化及准其議晝夜收拾隋煬帝之后蕭氏宮嬪采女及傳國璽珍寶緞帛奔走聊城化及奔走比及唐兵知覺早已走入聊城李靖曰昨日得勝一陣雖走聊城賊勢尙大一時難滅吾欲觀其動靜探其虛實緩急之勢用以奇計然後進兵神通曰正合吾意李靖乃帶領雙騎離營二十里外立馬于高阜處遙望一遍顧謂左右曰化及逆賊敗在旦夕矣左右曰賊勢正熾何能便敗靖曰吾觀聊城上氣色已絶安得不死然觀唐魏二營之氣皆非得勝之兆但不知此賊死在何人之手言未絶只見正北上一陣殺氣鬱然而起橫衝斗牛之間直與天連風送南來猶若大烟之狀靖欣然曰原來擒獲此賊乃屬正北之兵也時已黃昏左側歸鴉投宿噪鵲成群靖心暗喜吾計得成欲滅化及只在此群鵲身上遂勒馬回至營中淮安王接見問靖探聽事體如何靖曰唐兵雖得小勝吾觀雲氣未有全勝之文不如暫停數日徐觀其變今吾已有奇計可擒賊矣神通請問其計且看如何	總批三路之兵勢如泰山化及之危若朝露矣智及雖有召募豪杰之謀次子雖有搬往聊城之說吾恐其終無益于事也况唐將如李文靖觀天文而察氣色此賊豈難擒乎 

第二十七回	范願大戰宇丞基	李靖向神通言吾行此計臨期便見遂附耳低言如此如此神通大喜乃召屈突壽至帳下吩咐曰汝可領五百人夫能捕獵者各帶兵器隨身及將羅網之屬游行廓外先觀聊城城內飛出禽鳥隨其所往捕之吾有用處得活者照數給賞不可遲緩屈突壽領命欣然便去正行之間前有一彪人馬盡打紅旗驟然來到爲頭閃出一英雄身長七尺碧眼紫髯膽量過人機謀出衆乃夏主竇建德也建德親領大兵來到聊城北邊安了營寨軍人馳報唐營李靖喜曰他日破敵成功者必此人也當令備牛羊酒禮以往勞之神通曰汝言正合吾意即令劉弘基賫送禮物前至夏營卻說建德兵到聊城扎下大營忽報唐遣劉弘基至夏主接見弘基曰今奉淮安王之命遣送微禮以表拂塵之意萬望笑留勿以禮微見卻隨即獻上牛羊酒禮夏主大喜問曰汝曾與許兵對陣否弘基曰在魏縣被吾唐兵大殺一陣故走在聊城來夏主曰足下回營代朕拜復淮安王旣唐兵對戰數陣今後不必勞累人馬此賊待朕擒之以雪二帝之仇弘基辭別回營建德急請楊義臣商議破敵之策義臣曰初臨敵境未知虛實且遣范願領三千人馬哨自出戰探賊動靜然後定計可保萬全建德從之即喚范願至帳下謂之曰汝可領兵向前迎敵但令汝敗不許取勝加罪不在汝等願曰戰必勝攻必取爲將之道何如只叫吾敗義臣曰汝不知兵詭道也吾欲探其虛實行詐好定計耳范願領命而去次日願領三千人馬奔向聊城辰牌左側早與許君相近不遠搖旗擂鼓而進許君踴躍來迎兩軍相合結成陣勢烟雨迷天征塵蔽日畫鼓三通范願頭頂水磨盔身穿鎖子甲腰繫通犀帶手持劈石刀坐下追風馬立于陣前大叫請主將打話對陣上門旗開處宇文丞基出馬頭頂戴箭盔身披唐猊甲錦征袍腰繫一條藍田帶手持丈八火尖槍坐下烏騅馬對陣厲聲喝曰認得吾否吾是許帝太子宇文丞基便是今奉父王之命領兵來擒小寇建德以安天下范願躍馬高聲駡曰牧牛賊子誰識汝來吾乃夏王部下誅奸戮逆副元帥今奉王命率領大兵專來擒獲弒君奪位淫亂后妃逆賊宇文化及之黨以祭先帝言畢輪手中刀便砍丞基丞基挺槍來迎二馬相交鬥到五十餘合願詐敗便退二十餘里丞基亦不來追夏陣中鑼聲振響各自收軍小卒報入唐營今日丞基殺敗范願李靖曰此楊太僕誘敵探虛實之計也忽報唐突壽捕獵還營靖急喚至帳下問之壽進上所獲烏鴉燕雀鶴鴿等鳥不計其數神通大喜令靖照數關給銀兩賞士卒等壽謝而去當日李靖得了烏雀以爲成計遂令軍人將胡桃杏李之核打開去穰俱裝艾火于內用線拴係飛禽之尾大者帶上胡桃核小者帶上杏李核一齊放起成群飛入聊城之內有詩爲證李靖興唐有大功淮安聞計喜盈腮何人識得飛禽火致使聊城廩內灾當日丞基殺敗范願領兵回人聊城奏化及曰臣觀夏兵不足爲憂數合之中范願敗北臣已見其無能爲也左僕射智及曰臣聞夏兵在吾之北唐兵在吾之右今雖稍勝誠恐其中有詐寡難敵衆吾主不可不慮若有蹉跌吾之一族休矣丞基曰敵兵只如此實不足懼之智及曰汝只敵一路之兵如此唐魏之兵猶自未動三處并來何以當之化及曰似此奈何丞基曰父王勿憂兒雖不才願領精兵五萬再與决戰務使北擒建德西破唐兵長驅入關以安宗廟社稷智及曰未可少勝而輕敵今聞夏兵三十餘萬兼是北方士馬精强慣于騎射臣請得兵五萬與太子丞基別將楊士覽留守殷大用民部尙書鄭善果領去以銜强敵留兵五萬與丞趾守城保駕化及曰銜弟所言甚當但丞基年幼不識進退之法恐難信用智及曰丞基亦智勇之人也若不如此吾等豈肯束手以就戮哉化及曰昔朕之父子本無此心皆賴銜弟所推今日化家成國實銜弟之功也目今事迫卿當竭力維持不可輕易而喪其軀也化及留下殷大用守城其餘將士并聽智及調遣智及率引精兵一十五萬離了聊城六十里外扎下大營當日智及吩咐丞基領兵一萬五千離了本營卷旗息鼓人馬含枚受囑暗計不知何方去了卻說化及見各路兵至思無破敵之策心中憂悶獨坐行宮之內心神恍餾情思昏沉忽見蕭后向前奏曰陛下如此憂悶有何不足妾同陛下去游銜花園消遣情懷可乎化及曰三路軍馬臨城不能破敵故此憂悶安有心游樂乎蕭后曰大事自有銜弟智及掌管內事殷大用保守此堅城有甚憂悶化及從之原來此銜園亦是煬帝所置其中景致世無可比此時化及即乘香車小輦左右宮娥采女隨從而去果是園景異常東有燕游堂芍藥圃松柏爭鮮西有臨溪館養魚池荷蓮鬥彩南有書會樓待賓軒竹搖風影北有八仙洞玩月台鶴舞猿啼……眞是人間仙島現世蓬萊化及與蕭后游觀園內后上玩花台恰才坐下忽聽得一陣狂風吹過塵沙迷眼冷氣侵人不見了蕭后宮嬪只一少年頭頂通天冠腰繫龍蟠帶身披絳紅袍手執碧玉圭連聲叫屈涕淚交流向前扯住化及駡曰吾乃煬帝之子秦王楊浩汝之父子受我隋國厚恩不思補報卻行弒逆之事爾等奸謀立我爲民之主後有何過逼我飲鴆而死尸骸暴露無收今我上訴皇天后土要汝償我之命化及曰是汝天命當盡于我何事汝飲鴆酒我實不知之言未絶只見台下一簇人來彎弓搭箭舉劍揮刀皆勇敢之士跑上台來將化及推倒地下刀劍亂刺駡曰吾乃隋之郎將趙行樞司馬德勘元禮直閣一輩之人昔日我等與汝共謀來殺無道因其荒淫苦虐下民以此謀而殺之選立其子欲與我等造福豈料汝自立爲帝淫亂后妃鴆其幼主汝之所行比煬帝又有甚焉今吾此數人何罪汝盡殺之今衆訴屈于天令我等索命于汝化及無言可答遂被行樞衆人提刀便砍分解其尸血淋滿地化及猛叫一聲忽然驚覺乃是南柯一夢身冷如冰四體驚戰化及醒來正在憂愁之際只見銀河清淺漏轉三更忽聽得喧呼之聲人報滿城火發化及慌忙視之遙見橫烟濃野烈焰連天聊城內一派通紅倉庫中惟留地赤瞬息之間被李靖用暗火放鳥飛入城內火逐風飛燒得內外倉庫城樓堆積儲糧一時皆盡靜軒有詩云堪嗟庫務爲灰燼可惜倉場作火霞皆因李靖施奇計致使江山屬李家	總批但令敗不許勝此正楊太僕探取虛實之計所謂兵行詭道者然也李靖羅群雀而係飛火聊城之內有不悉爲煨燼乎竊謂銜苑之游非是南柯一夢直是冤鬼相報耳弒逆臣子可不戒諸 

第二十八回	聊城暗火燒倉庫	當夜化及急喚軍人救火四下勢焰風猛難救况是將士皆領兵屯于城外六十里之地獨有殷大用領兵五萬在城內留守保駕亦皆不動及火勢暫息已是四更左側大用猛省徐世績使我來行此計三個錦囊之藥吩咐與我今日火熱人渴思水何不拆開錦囊看計而用拆開看了曰原來是如此即命衆人汲水以備三日之用違令者斬吩咐已畢打開三個錦囊藥料輕重不等大用暗思且只用此輕字號一百斤之藥亦足以毒滿城之人矣延至五更借以汲水爲名將藥分投滿城井內此時化及見燒了倉庫軍人救火皆是焦頭爛額之衆遂放聲大哭謂左右曰今日此火實是上天震怒使朕遭此大灾自今卿等與朕各宜省心謝過以禳天譴庶可避凶趨吉改禍爲祥群臣皆曰謹從聖命各自修省至次日只見人報守城將士大小臣僚軍民之家不拘老幼上吐下泄一齊病倒不能行動其市井街衢杳無人走化及聽言大驚不知是甚緣故大用奏曰即今天行瘟疫將一城大小盡皆病倒守城軍士十病八九若軍馬臨城無人拒敵如之奈何化及曰汝有甚奇計能救一城之人大用曰此是天行時氣磨滅此輩臣又非盧扁醫家安能救之有詩爲證個個皆成病家家絶火烟懋功無大德毒藥浸清泉化及見軍民皆病心中惶惶不自知大用毒藥之計只設瘟疫每夜使道士設醮禳之卻說建德見聊城內火灾瘟疫之事遂召義臣問曰朕聞智及率領大兵在外獨有化及與殷大用在城固守糧草盡被火焚今朕欲乘其弊引兵先克聊城再敵化及彼必不戰自走其計可否義臣曰孫子有云多算勝少算不勝而况其無算乎今李密之兵屯于南徐世績爲謀主李淵之兵屯于西李靖爲謀主二國按兵不動豈無滅賊之心吾料聊城之灾必非天命實有智者內爲助夏破賊之計耳聊城不必爲憂智及亦在臣之術中耳建德曰計將安出義臣曰臣觀智及大營東向三十里外有一支伏兵氣起不可不先籌度至期恐陷于賊人計中耳義臣隨令取紙寫出破賊之計以示建德云隋有太僕公妙計誰人賽內使夏無憂外教許不愛化及失江山李淵成世界馬不踐秦川義臣功最大建德看罷大喜畫策已定即召范願至帳下謂曰汝領步兵敢死之士一萬五千扮作許兵各存記號乘夜卷旗息鼓偷過智及大營二十里外埋伏待許兵至則發伏兵擊之范願領計去了復命劉黑闥曹旦王琮引兵十萬與智及對敵又撥精兵三萬與義臣劫奪智及營壘留兵三萬與凌敬留守大營不得妄動建德自領鐵甲精兵五萬專取聊城調遣已畢義臣謂建德曰只此一陣便能破滅化及但城降之日望垂仁政勿妄殺人建德曰太僕何料聊城之易破邪義臣曰至期便見于是各自整兵直向聊城進發麗泉觀此有詩云惟幄施謀計已成報君仇恨秉忠貞歲寒然後知松柏萬世流芳不朽名卻說智及離城六十里外扎下大營遣丞基埋伏已訖與諸將正在商議迎敵之策忽見聊城火燒一空人受瘟疫智及驚慌知事已迫遂留楊士覽領兵三萬守營自與鄭善果率兵十萬北向來拒夏兵兵行之次人報前有夏兵擋住軍馬不能前進智及遂叫大軍扎住列成陣勢夏陣上刺史王琮躍馬橫刀而出問曰來者何人善果出馬答曰吾乃民部尙書鄭善果也來將何名琮曰吾乃夏國名將王琮特來與汝决個勝負善果曰汝乃無名小將何敢當我王琮大怒輪刀直取善果善果挺槍驟馬來迎兩馬相交鬥上三十餘合善果氣力不敷勒馬便走王琮趕去善果回顧王琮馬來較近欲使回槍之計原來王琮的力較大左手扯住槍杆大喝一聲右手將善果拽過馬來許兵大亂拋戈弃甲各自逃生琮亦不追殺領兵自回隨令軍士捆獲善果押送夏營對陣上智及見善果被擒心中大怒即披挂上馬手持開山月斧立于陣前高聲叫曰逆賊匹夫請高强者出戰言未絶只見夏陣上擁出一員大將豹頭環眼面如活獬英雄無敵膽力過人乃夏大將軍劉黑闥也黑闥大怒手輪大刀便砍智及智及急挺月斧架隔兩馬相交刀來斧去戰上六十餘合智及刀法漸亂遮攔不住勒馬投東便走黑闥後面飛馬追之追上二十餘里智及暗喜爲中計只望丞趾伏兵在邇必出救援隨走隨看忽見黑闥在馬上用小彩旗一麾兩下伏兵齊起原來范願假裝許兵智及看見打著許國旗號認作自家丞趾埋伏之兵即勒馬回頭高聲叫曰黑闥逆賊下馬投降免遭刀下之苦黑闥駡曰汝這匹夫死臨頸下反說吾降汝邪麾兵急進智及手輪月斧又欲來戰只見前面殺敗槍橫旗倒一時許兵人馬殺死尸山血海皂白難分智及驚慌手足無措黑闥在馬上招呼人馬圍裹將來猶如鐵桶之狀盡把許兵圍在垓心黑闥傳令軍士分定地方嚴加守備毋得疏失復令曹旦領五千人馬接應東路不移時范願押送丞趾至營黑闥即將丞趾釘上枷扭囚入陷車此時智及困在垓心無計得脫所領之兵三停已折二停內無糧草外無救援黑闥日夜亦添兵守之卻說義臣所領人馬假裝許國旗號抄過半路截住許兵其擒獲許之軍士俱免其死令人監之使爲前導許兵感其不殺無不悅服義臣于是即令敗兵各個西回急奔許壁當日敗兵回營未知後事如何	總批滿城之人一齊病例茲果天行時氣耶抑亦毒藥使然耶聊城不必爲憂智及在吾術中此楊太僕慨然自許而非誇也所領人馬盡假許號而以截許兵其計不亦善乎 

第二十九回	義臣智破楊士覽	卻說許之副將楊士覽兵守大營轅門緊閉布列伏弩長槍團牌架銃守至日西忽見望樓上招旗亂攛須臾之間軍人跳下樓來叫苦不絶士覽急問其故其人報說望見大營東路五軍敗回渾身染血皆是破頭折額之人呼天叫苦俱向大營奔來士覽聽之大驚即令軍人再上高樓觀其後面更有追兵來否其人上樓遠了回報士覽曰後面絶無動兵今吾敗兵將已至近士覽即令急去開門東北二處放兵進入此時將士聽知兵敗心皆戰栗不爲提備轅門一開敗兵驟然擁入直奔中軍帳上喊聲大舉東衝西突亂殺一場義臣親自提刀坐據中軍不移時軍士將楊士覽綁至帳下義臣傳令守營軍士曰汝等是我隋國好人皆爲逆賊所逼不得已而從之汝之家屬盡在關中今日智及士覽俱已被擒化及逆賊死在旦夕汝等若肯歸附皆免一死若西歸關中者即當西去若願歸夏者錄其官職姓名復人營中與我夏兵相恭調用有功之日一例升賞汝若不從吾盡坑之許兵聞有得生之路悉皆去其盔甲兵器跪于轅門之外歡聲動地義臣隨其所願至是西去三停不及一停歸夏者約有二萬餘人義臣大喜即令三軍舉營皆起東向會合黑闥共取聊城當日建德下令夏兵四面殺進吩咐內史令麴棱領著二萬人馬北路進發自領精兵三萬南路進發俱要會于聊城東南角上取齊東路已有埋伏各以鳴金爲號齊出接應設計擒之麴棱得令遂離了大營卷旗息鼓人馬含枚月夜潜行時值二更左側哨馬回報前面十里之地樹木森鬱四壁悄然恐防伏兵麴棱謂衆人曰此處必有埋伏各個嚴整軍馬緩緩而行待天色微明到于聊城方好厮殺各自效命以圖功績衆以爲然又行不到二十里之地忽見前面鈴響馬嘶一隊人馬盡打紅旗爲號截住去路麴棱即將人馬列開陣勢兩哨鼓噪而進原來宇文丞基見天色已明正在調兵忽見夏兵汹涌來到將人馬分爲三隊自領當其中軍司馬雄領左軍當其左哨寧虎領右軍當其右哨丞基勒馬向前更不打話手拈方天畫戟便擊過來麴棱輪刀架隔戰上三十餘合不分勝負忽見正西角上閃出一彪人馬飛奔而來撞開許陣門旗開處爲首一將面如紅棗虎背狼腰乃夏國曹旦也曹旦厲聲叱曰丞基逆賊智及丞趾二人俱已被擒汝今孤兵何所施爲何不早早下馬投降丞基大怒此賊疑兵之計特來驚惑我兵拈起方天戟望曹旦心窩上直刺將來曹旦手持九節重鐧劈面便打戰上數合忽見許陣上閃出一員猛將身長八尺腰闊數圍乃丞基手將司馬雄也手執長槍在銀鬃馬上高聲大呼曰曹旦不必與我儲君厮殺待我與汝相持曹旦即弃了丞基直奔司馬雄向前挺簡鐧擊司馬雄持刀迎敵刀來鐧去戰上三十餘合曹旦大喝一聲如山崩地裂司馬雄措手不及被曹旦活挾過馬來輕施鐵臂馬上一鐧打死了司馬雄再來陣上搦戰丞基大怒飛馬而出鼓噪而進二人戰上三十餘合不分勝負正在酣戰忽見東南上閃出一彪人馬風捲出兩面龍虎黃旗中間一面珍珠寶纛左排劍戟右列弓槍一員首將頭頂紫金盔身披赭黃袍鎖子甲腰繫獅蠻帶手持偃月刀坐下追風馬乃夏主竇建德也此時建德領兵圍統聊城知在此處對敵轉到城東北上勒馬望見征塵衝起慌領隨身軍馬前來助戰恰好于此相遇當下曹旦與丞基兩騎交鋒建德大怒便交飛騎楊世雄王杰靳虎三員大將并出助戰五馬混戰一場許陣中驍將寧虎看了心中暗想我不下手等待何時挺一柄狼牙棍驟烏騅馬刺斜裏砍來數人轉燈兒般斯殺兩下人馬都看得呆了不防麴棱在夏陣中拽滿雕弓放了兩支連珠箭先射中寧虎人馬俱亡有詩爲證三尺玉弦飛耳後兩枝鐵箭落空中將軍助主今朝死他日何人計此功丞基復戰四將架隔遮攔不住倒拖月斧飛馬便走四將哪裏肯捨拍馬趕來四下軍兵喊聲大震一齊掩殺丞基軍馬望西而走被曹旦截住去路丞基不戰勒馬又望南而走又被楊世雄截住去路丞基亦不與戰撥回馬直奔東路不防麴棱趕在後面舉起三岔叉一叉將丞基挑下馬來有詩爲證勢盡時衰智又窮兵微將寡絶英雄未去聊城擒偽主先于此地捉東宮建德將丞基押禁陷車釘上枷扭復領軍士直抵聊城下四面圍繞水泄不通原來聊城皆是李密人馬守住當日夏兵正在攻打忽然擁出一員大將面如重棗目若朗星狼腰虎背黑面黃髯河東人也姓王名薄乃徐世績心腹手將直扣建德馬前告曰臣是魏公部下右武侯大將軍徐世績手將王薄是也先奉主將之令改名殷大用領兵三千詐爲海賊應募化及官拜都虞候之職留兵守城使吾保駕前日藥浸井泉毒其一城軍士病倒皆不能起臣今洞開四門監守化及所居之處迎入大王之師皆吾徐將軍之功也今城門已開請王入內臣今于此辭別矣建德曰汝欲何往薄曰帶引人馬回清淇宮以復徐將軍之命建德曰今聊城之破皆賴將軍之力卿當延留數日待朕犒勞回還未遲薄曰徐將軍號令嚴肅不敢失期曾吩咐來城破之日疾當領兵便回毋得在此遷延貪功邀賞臣只聽徐將軍之嚴令不敢受大王之恩惠也建德喟然嘆曰朕觀王薄爲人眞大丈夫只此便知徐世績之爲主帥甚嚴法度可知矣王薄辭去已遠只見大開城門夏兵一擁而入將士慌忙無措皆被生擒化及走奔南門被守城士卒捉獲建德遣人守護宮闕庫藏不許軍人劫掠百姓大兵屯扎城外遂給榜文曉諭六軍榜曰夏主銜駕征討化及被擒今示將士人等若無符節毋得擅入城中不許妄殺無辜搶擄百姓拆壞民居砍伐樹木番掘墳家奸淫婦女强買强賣有違此軍令者一人犯罪全族皆誅右榜曉諭通知卻說楊義臣會合凌敬之兵皆到劉黑闥處悉將智及營中所得軍資皆交黑闥收管義臣告黑闥曰今將軍困智及于垓心所圍之兵俱是隋朝好人特因煬帝無道久戀于外江都絶糧將士思歸以此智及窺見衆心推立化及遂行弒逆實與衆無乾礙若肯體天之道將重圍開一條路曉諭衆兵令其自散回還關中見其老少衆兵一散以孤智及之勢不待擒而自縛矣黑闥從之	總批智及士覽俱已被擒而夏兵復南北進發軍聲何其大振曹旦手持重簡而鐵臂輕施遂落司馬雄之頭卒之五騎交鋒而許陣人馬之亡無遺類矣東宮先縛而偽主隨獲快哉 

第三十回	楊義臣遺書睡榻	次日黑闥使副將高雅賢傳令列開西角一路兩邊刀槍劍戟擺列成行四下使人告士卒曰今聊城已破化及被擒汝等家屬皆在關中或欲回見父母妻子或願投降夏國以立功名悉去兵器皆從西門而出若願隨逆賊死于此者聽其自便圍陣中一呼但見士卒拋戈弃甲皆望西門而走高雅賢坐于圍外逐名放出其西回關中者另下一營待奏過夏主令人馬護送願投夏國者另下一營錄其名職奏聞擢用比及黃昏左側圍中士卒離散殆盡智及見了仰天哭曰此實天亡我也昏絶于地衆軍擁進將智及捆縛遂用檻車陷了黑闥正在催兵前進聊城忽人來報聊城已破化及丞基俱已被擒黑闥大喜于是即令排下慶賀筵席邀請義臣凌敬高雅賢數人共飲酒行數巡黑闥告衆曰今日天賜成功幸滅化及明日同諸公引著大兵進入聊城以見夏主當下衆將辭歸軍幕比及次早天色微明只見小校來報昨夜不見了楊太僕并其家伴黑闥慌問其故小校曰別無所遺獨見睡榻上遺書一封奉友人凌祭酒劉元帥一同申意敬將拆開視之單寫七言絶句二首自古高官必險危武昌門外柳花飛韓候苦戀淮陰職狗死弓藏悔已遲又挂冠玄武便休體一別王侯竟莫求獨泛扁舟無限景波濤西接洞庭秋凌敬看了其詩稱羨不已黑闥便欲引兵追之凌敬急止之曰不可滅賊便去夏主已曾許之黑闥曰不辭而去終是缺禮敬曰義臣如此眞忠義人也借夏之兵以復君仇今逆賊已擒其志足矣不聞先哲有言功成者退不必追之黑闥聽言遂拔寨齊起兵至聊城凌敬二人進見建德奏言夜中走了楊義臣建德大驚曰義臣果去失朕之股肱矣朕旨許言若擒了逆賊放汝歸田今日賊已就擒星夜逃去朕欲成此人之名不必追趕建德駕入聊城請皇后蕭氏銜于正殿建德行臣禮朝見謝罪立煬帝少主兩位神主在于行宮親率百官皆具素服俯伏發哀然後聚集隋之舊臣跪于兩旁建德叫群刀斧手押過一千人過來綁至化及智及丞基丞趾其黨楊士覽跪列神主面前閃過祭酒凌敬厲聲叱化及曰逆賊匹夫汝祖乃匈奴皂隸豈是中國之民世受隋恩諂事煬帝弒父殺兄實汝父爲之畫策然後官封許公汝等各授官職寵用其餘百官皆不能及煬帝無道苦害生靈汝之兄弟爲帝寵臣不能死諫匡救其惡行弒其君禍延其子牧其君后淫亂宮闈竊奪天位暴虐下人今日天人共怒假手于我夏主將汝父殺戮于市以謝天帝汝有何言化及低首無語建德即命武士綁化及于柱上以刀剮之梟下首級用木匣盛之遣將高雅賢將首級傳送江都此時隋義成公主在突厥遣使來迎蕭后故建德遣高雅賢率領騎兵一千護送蕭后與南陽公主并化及首級同至江都建德教推過楊士覽朱海來建德問曰你有何言士覽等終不答建德怒教推斬之押過鄭善果來即令放之還鄉其餘賊黨盡皆斬訖報來建德即日遣使奉表稱臣報聞于東都隋皇泰大喜曰化及已戮二帝之仇得報朕無憂矣今又有此人肯如此赤心輔國何隋祚之不立乎遂封建德爲夏主建德受詔收其傳國玉璽謚煬帝爲閔帝封煬帝之孫楊政道爲勛國公封裵矩爲左僕射崔君肅爲治中何稷柳調爲左右丞虞世南歐陽詢爲太常卿其餘官員隨才授職其隋朝府庫金銀寶貝彩帛綾錦宮娥采女悉以分爲四分遣人送至唐營淮安王處及魏公李密世績二處以報同謀滅賊之功建德所得盡皆給散軍士諭功升賞麗泉詩云化及無知擅大權荒淫宮苑罪無邊兩朝帝主遭奸弒四海生靈盡倒懸力斬同僚憑士覽謀誅逆賊是高賢世間造惡終須報上有無窮不老天當日大事旣定建德下令班師卻說李密攻滅化及與建德分得金帛寶物極多報入洛陽王世充聽知此事心甚不忿又聞李密還兵金墉勁兵良馬多死世充即欲引兵擊之衛士張永通曰今密勢大未可與爭舉吾聞唐王累有東征之意知我兵出彼必領兵乘虛而來何計可敵進則密拒于前退則唐襲于後那時進退兩難不如令人結好李密以立根本休養士馬多積糧草以成其鼎足之勢况是累與之戰互有勝負何必便欲擊耶世充乃止正值人報唐遣使者楊通張千資書前來招諭世充世充接書拆開讀之書曰竊謂王綱失道群雄卓立龍爭虎鬥終歸于眞主此蓋天命去就之理也自古帝王建國受命而王者莫非在乎中土河圖洛書又法則之以興洪業莫不由此亦未有顛覆者也隴據隗囂倚仗而亡蜀據子陽恃寵而背前世覆車之敝可不鑒哉今朕受命于天坐鎭 長安東蕩西除四夷賓伏汝王世充固常恪守臣職義存大禮遜辭謙讓早赴長安執贄以禮皆前哲歸命之典朝賀稱臣仍舊封高官之職惟詔奉行世充讀罷大怒扯碎其書即拔出佩劍欲斬來使楊通高聲叫曰兩國構怨何斬來使不乾小人之事世充駡曰匹夫逆賊彼此一體皆是隋臣吾亦欲入長安久矣顧以幼主尙在之故未曾舉事汝有何德以居大位敢以書來招我偏汝入長安受得代王禪位以做天子我在東都奉立皇泰做不得天子邪手持寶劍遂斬楊通于階下復又挺劍來斬張千衆將曰不可斬其一使實爲矯抗豈可再乎不若且將張千割去其耳放其歸國令備細奏聞看李淵喜怒如何世充遂按劍不斬卻將張千割去兩耳放還世充叱曰留汝殘軀以通消息張千抱頭鼠竄而走麗泉詩云堪笑洛陽王世充楊通斬首說英雄軍門素服何無志千載令人笑語中總評商紂旣亡子孫皆臣服于周惟妹土頑民乃有哀號呼天欲紀其緒者未聞殷之賢臣爲紂斬衰躄踴敬事妲巳者煬之惡浮于商紂建德于是數化及弒逆而殺之可也至爲昏煬發喪拜謁蕭不當何足以感動人心其視漢祖之爲矣 

第三十一回	秦王北邙山射獵	張千奔回長安奏聞唐帝帝大怒宣秦王世民入朝帝曰洛陽王世充不遵王化挾天子以令諸侯陰謀篡逆之心朕遣使招諭扯碎其書毀駡百端斬楊通之首割張千之耳放還歸國今又招集人馬以圖入關之計此仇不報朕實耻之秦王曰世充癬疥之疾耳豈足爲憂臣親帥貔貅之衆擒而誅之以絶後患帝大喜即命秦王領五萬人馬徑奔洛陽迸發卻說秦王世民自滅化及之後居于西府廣納賢良重用謀士開設賓館令房玄齡劉文靜接待諸賓連年以來你我相薦近得數人一人乃京兆杜陵人也姓杜名如晦一人乃豳州三原人也姓侯名君集一人乃萬年人也姓姚名思廉一人亦萬年人也複姓皇甫名無逸一人乃岐州雍人也姓李名淳風一人乃陽翟人也姓袁名天綱與淳風二人善觀天文陰陽之術俱爲將士郎使掌太史局此數人者秦王禮敬之甚厚又得武將數人一人乃京兆郡縣人也姓殷名嬌字開山一人乃富陽人也姓馬名三保一人乃三原人也姓李名靖字藥師一人乃高陵人也姓于名志寧字仲謐一人乃池陽人也姓劉名弘基字本固一人乃綏州人也姓張名平高字望夫一人乃琅玡莒人也姓長孫名無忌字輔機更有洛陽史丘土尹史岳王常段志賢白顯道陶武欽白士讓將佐數十人濟濟彬彬輔翊秦府聽其調用是時秦王領命即命李靖爲行軍總管殷開山爲參軍都尉史岳王常爲左右護衛部領五萬人馬迳奔洛陽但見旌旗蔽野船騎雙行浩浩蕩蕩殺奔東都來卻說王世充聽知秦王領兵五萬前來急聚諸將商議人人失色皆不敢言惟有淳于德進曰某感大恩久矣并無報效願舍殘生去敵唐兵世充便教淳于德爲後應乃引郝明艾元二將出迎令桓素守睢水兩軍相迎陣勢擺開世充出馬拈駡秦王曰汝假仁詐義之徒與禽獸無異秦王大怒令馬三保出世充令艾元迎敵不三合三保殺元于馬下世充兵大敗秦王驅兵趕出洛陽世充走入城堅閉不出是日秦王乃屯兵于雎水之北千秋嶺下屯扎軍馬次日唐營排筵犒勞三軍秦王乘醉營外問于土人此地何處好景暫可爲樂土人答曰城北十里一山名爲北邙山周圍一百里自秦漢以下帝王之陵及古忠臣烈士之墳多在彼處猶如棋布星列數之不盡其中珍禽怪獸古柏蒼鬆無限之景惟此可以瞻仰秦王曰吾正欲往彼處射獵觀景一遍李淳風進曰臣演先天之數頗識陰陽禍福殿下面帶青色可保過百日之灾一忌走馬二忌開弓三忌玩景犯此三者其灾難躲秦王曰吾馳騁于弓馬之間爽神怡志有何不可即上逍遙馬帶鐵胎弓金鎞鉃箭與馬三保各帶彎弓插箭內穿掩心甲手持兵器引十數騎徑往北邙山入到山內秦王乃勒馬徐行四顧一遍喟然嘆曰吾想前代之君坐鎭 中華擁著百萬之師有許多英氣今觀于此也只得幾個石人石馬相隨如此損敗而已况是荊棘叢生獸蹄鳥迹亦雜其中豈不爲之慟哉有日唐家天下何以異此正在嗟嘆之間忽見西北上荊棘叢中趕出一頭白鹿衝面而來秦王扣滿弓一箭正中鹿背其鹿帶箭望西而走秦王勒馬追之迤邐之間飛走數程轉過山坡其鹿杳然不見秦王加馬追尋不覺驟至一處平川曠野坦然一望之地只見旌旗耀日劍戟森羅近前視之乃一座新城城門扁上寫金塘城三個金字秦王曰此非李密所居之城乎馬三保答曰然殿下可急回早是不知尙可徘徊若一知之吾與汝走往何所秦王曰有何妨礙于是顧盼不已但見其城高牆粉壁上接雲霄鳳翅龍鱗妝成砌就周圍蓋造絶倫賽過長安風景秦王曰天上神仙府人間帝主家大丈夫樂此足矣原來守成之軍飛報李密云秦王親引十數騎直過千秋嶺來此觀城李密曰此必是李世民誘敵之計不可追之只見程知節踴躍于前曰此時不擒何待大叫曰有膽氣者跟我來諸將皆不動惟有一將曰咬金眞猛將也吾可助之乃秦叔寶拍馬跟去卻說秦王看了半晌三保云可早回言猶未了有人大叫李世民休走秦王視之見兩騎馬飛奔而來秦王三保數人擺開秦王橫槍立馬待之程知節到厲聲問曰哪個是世民秦王問曰你是何人知節日我便是程知節特來捉汝秦王笑曰只我便是你旣兩人來并力抗你非英雄也你旣要捉我我豈懼汝哉知節曰便是你從人都來也不怕你驟馬挺月斧直取秦王秦王亦挺槍來迎兩馬相交約鬥二十餘合秦王敗走卻轉過山背後叔寶持雙鐧亦飛馬趕來三保抵敵不住各自逃走二人弃下三保來趕秦王約有十餘里秦王回顧知節趕來較近心慌連聲叫苦遂搭箭開弓弦響箭到正射知節灰纓跟頭秦王見射不中勒馬復走知節欲報一箭之仇手持月斧縱馬加鞭直趕秦王正在慌速恰值前面一座古廟牌書大字老君堂其堂相傳老子修道之所乃昔周王所造雕梁畫閣斗拱花紋此廟極是靈宴秦王一見下馬奔入廟內逃躲秦王暗禱神靈救我若得脫離此難重修廟宇寶像妝金祝猶未了廟門外人馬喧嚷叔寶知節二人趕至見山門緊閉知節手持月斧劈開廟門一擁而入秦王先已縮避于寶桌之下知節入廟四下搜尋見避在寶桌之下只見紅光罩體紫霧騰空烟霧之中現出八爪金龍知節持斧便砍轉過叔寶知是眞主手輪雙鐧一架其斧隔在一邊知節驚閃在地叔寶曰勿傷性命擒見魏公發落知節即向前扭過秦王捆縛來見李密未知性命如何總評王世充不遵王化卻又斬楊通割張千此仇庸得不報况秦王廣納賢良猛將如雲謀臣如雨世充何物乃敢與之爭鋒哉蓋北邙之射非有意于觀城也程知節踴躍而欲擒之豈識眞主于寶桌之下乎讀史者不能不爲之一慨 

第三十二回	秦王被擒囚南牢	金墉城內軍校入報叔寶知節五虎臣擒得秦王世民李密令群刀斧手推擁秦王至于階下責之曰無端逆賊令來尋死路矣彼此一體皆是隋臣汝父鎭 于長安坐承大統吾居金墉城管理萬民何乃私引人馬窺吾城郭主有何意秦王答曰叔父暫息虎威容申一言皆因洛陽王世充殺了吾使領兵征討敗其三軍世充堅閉不出是以退兵屯于千秋嶺下犒勞軍士乘醉而出游于北邙彩獵特來金墉探望叔父不料叔父反致見疑若果有異心何只此數人來耶惟叔父察之密大怒曰汝這匹夫本是輕敵而來探吾虛實欲于其中取事今被我軍人識破捉獲至此特以甜言哄我與汝何親假稱吾爲叔父喝令推出斬之言未絶只見旁邊閃出一人身材中等體貌魁梧衆視之乃魏徵也此人原在武陽郡丞元寶藏手下寶藏以郡降密密封寶藏爲上柱國寶藏使征作啓謝密密即召征爲掌記室征見密欲斬秦王連聲不可不可主公若斬此人非安天下之計金墉城禍亦不遠矣密問其故征曰此人東蕩西除百計以人長安爭與其父坐承大統兵糧俱足房杜爲之謀李靖劉弘基殷開山輩爲之將若知我主殺其此子必起傾國之兵來復仇矣彼忿死而來吾兵何可以當也李密聞知驚曰如此奈何征曰不如赦免其罪監禁世民在此爲質李淵知之若有降書朝貢之物放其回還愚迷不允則隨而殺之有何不可密曰此言合理即令三四獄卒將秦王項帶長枷腰纏鐵鎖引人南牢百般拷打終日受其苦楚卻說唐帝在長安每望秦王報捷不見虛實當日與群臣正議間忽報李靖馬三保至帝急喚問之二人拜哭于地細說前事帝大驚曰若如此只朕休矣劉弘基曰李密如此無理宜加烹戮請陛下寬心弘基當親提一旅之師去救秦王之急帝曰朕此子有失安能獨生哉惟恐不得歸國此事若何于是捶胸踢脚而哭文靜曰陛下勿憂且宜保重萬金之軀臣與李密有郎舅之情李密前妻是臣共乳親妹陛下不若修書一封獻納黃金彩帛以爲進贄之禮不用張弓只箭只憑臣三寸不爛之舌陳說兩國罷兵之利秦王必然歸國帝准奏遂備黃金萬兩蜀錦十車修書遣文靜爲使帶領數人離了長安不日進到金墉人報李密唐遣劉文靜持書送禮來見密笑而言曰文靜恃親來作說客吾豈以小節而誤其大事乎必使其勿得開口便令召入文靜拜于階下言唐帝書呈拜上大王聊將薄禮進獻幸乞叱留密拆封觀之書曰唐李淵謹奉書百拜于魏公賢弟魔下自古興王圖霸各遵其道當世英雄惟吾與弟建德薛仁杲王世充等鼠雀小輩不足爲懷自煬帝無道隋代須危立蓋世之功勛有擎天之籌策日前蠢子冒觸龍顏幸蒙海涵寬恕河北諸郡地勢與關中相連合吾所有今讓與弟早晚圖之兵行之次即贈軍糧二十萬斛鎧甲三百副以爲報答之禮决不爽信愚兄與弟派自一家吾子即汝子也飛龍不食其體虎豹怎吃兒孫天高地厚覆載萬靈伏乞仁慈赦放歸國生前感德沒後銜恩先獻黃金萬兩蜀錦十車聊表寸心幸垂照察李密覽罷書大駡曰李淵眞匹夫耳以吾爲兒女之輩特以書來哄我况天下者非一人之天下乃天下人之天下非汝所得獨專讓吾去取虛做人情相助軍資乃假途滅虢之計矣文靜曰唐主命臣奉此薄禮以爲贖命之資望赦世民還國本是源流一派昆仲叔侄通其和好各自爲君各子其民勿得侵犯凡事看臣薄面……密喝曰汝這逆賊忘恩失義之輩有甚人情今汝妹已死復事于唐昔是通家今爲仇敵吾識汝劍不識汝隨拔所佩之劍便欲斬之只見班部中閃出一人胸藏王佐之才腹抱安民之策乃從事徐世績人也世績進曰大王聖鑒錯矣自古兩國爭戰不斬來使大王方以仁政治天下取法于民况其人以禮進見又是至親恩眷從而殺之臣恐人議大王無容人之量而陷于不義臣觀文靜亦人杰耳莫若赦其死罪監在南牢與世民一同受苦降伏其心然後臣等以利害說之令其反唐事魏豈不爲美今天下僭號雖多惟唐魏最大建德之輩不足爲念大王權收其禮物使報長安務令李淵獻土納降遣人入質然後放世民歸國通其和好則大王安如泰山誰與共敵李密怒氣方息即將文靜痛打一頓喝令監禁文靜雙眼流淚低頭無語跟著數個獄卒深枷重鎖打入南牢與秦王相見抱頭大哭麗泉有感詩云文靜世民入禁中蒼天何事困英雄從來眞主多磨難自與凡人另不同密將文靜打入南牢遂與諸將商議徇行近邑忽流星報到說開州校尉凱公殺了刺史傅鈔奪其印綬會合參軍徐雲大起人馬數萬犯境有寧陵刺史顧守雍今結連凱公造反據于開州又說誘引洪州刺史何定獻了城門二郡人馬與凱公爲左右攻打偃師孟津諸郡百姓死守甚是緊急李密聞報大驚曰偃師乃吾咽喉之地諸糧之所如此實魏之大患也孤當自率大兵討之即命程知節爲先鋒羅士信王伯當爲左右護衛陸德明爲參軍徐世績魏徵秦瓊總權國事密親領大軍十萬殺奔開州進發但見烟塵蔽日刀劍森嚴前哨報去偃師不遠只隔四十餘里扎了營寨凱公出迎遇于小浙山前布陣于野魏兵列成陣勢引衆將出門旗之下程知節也全副披挂提槍立馬于密之側凱公令二將出馬一個是顧守雍一個是何定揚鞭大駡鞏邑鼠賊各自爲君安敢侵犯吾之境界耶言罷顧守雍拍馬手捻鋼叉而出密大怒回頭曰誰能斬此賊伯當應聲而出兩騎相交戰三十餘合勝負未分何定見守雍力怯飛馬挺槍出陣要來雙鬥知節在密後望見倚住手中槍扯弓搭箭正射中何定面門應弦落馬守雍見側邊何定墜地措手不及被伯當一刀削去半個天靈羅仕信縱馬直來陣內捉凱公公弃卻頭盔戰馬雜在步軍內逃生李密掩殺敗軍直出濉水之上凱公聚敗兵來見參軍徐雲說密猛勢不可敵雲請謀主王良商議曰凱公兵敗挫折銳氣兵無戰心只可深溝高壘以避其鋒潜地令人求救于唐此圍可解馮仲行曰伯英之言眞拙計也兵臨城下將至壕邊豈可束手而待死某雖不才願請一軍出戰徐雲許之馮仲行引軍萬餘離城列于倉山之下李密將得勝之兵長驅大進仲行出馬密曰此人是徐雲後妻之兄也誰與吾擒之羅士信挺鐵眷蛇矛出馬與仲行兩馬相交戰不到數合仲行大敗奔回本陣密驅大軍殺得尸橫遍野敗兵跟隨仲行凱公逃入開州王良言仲行不聽良策以此大敗按軍法當斬徐雲以其新娶之妹不肯加刑凱公緊守城池堅閉不出密使人四面攻打相持月餘城中糧盡軍士皆有叛意密知城內糧盡乃令小卒在城樓上高叫凱公投降今汝食盡人困如不降打破城池滿門皆誅凱公見軍士俱有怨心即時賫印綬開城肉袒納降李密教凱公仍爲開州刺史以具錢糧安撫百姓犒賞三軍于是一郡老幼皆喜畢竟還是如何總評秦王被密欲斬倘不得魏徵之力止幾不能免南牢之囚此天之所以困英雄也豈與凡人同日語哉凱公始起人馬以犯境卒賫印綬以納降非迫于密勢之猛而能若是乎 

第三十三回	徐世績私放秦王	李密乘勝移兵徇行江北兵未起行乃先作詔文一道遣小卒馳報金墉城內魏徵共衆將迎接詔文拆開讀之文曰隋室不幸皇綱失紀凱公叛逆蔓延至今皆思剿滅未遂同盟孤承上天之命敢不竭力親提一旅之師血流川野圍城數旬肉袒投降是以不勝大喜特免其罪使之仍守其地今降詔文一道示仰軍民人等除人命强盜重情外不赦南牢李世民劉文靜二人其餘大小之事已結證未結證已發覺未發覺咸赦除之赦文到日即速奉行衆將讀詔文徐世績曰主公才得小勝就便自誇大此人不久勢必敗矣秦瓊曰吾觀秦王世民乃是眞主前日躲在老君堂內寶桌之下程知節持斧砍去見有紅光罩體金龍現爪知節驚慌吾見是好人即以一鐧架隔救其性命不想衆將擒來監在禁中反受其苦今遇大赦又不得出眞可痛矣世績曰君實憐憫乎瓊曰雖有憐憫無可奈何瓊曰有甚奇計救得此人後去必是眞主魏徵曰良禽擇木而栖賢臣擇主而事吾等一時昏暗屈沈于此今主上爲人暴悍又自驕矜立國不久其勢必歸于唐爲今之計莫若乘主上未回放秦王歸國施此人情久後吾等好去相見瓊曰言大有理作何計較放其歸國若主上發怒吾等皆是死罪征曰此事甚易吾思得之矣只就原詔文上他寫不赦二字將不字下添一畫改作本放二字待他看來是自家親筆教吾等放他何罪之有三人大喜商議已定魏徵即將詔內不字上出一頭下加一畫改爲本字向南牢內取出秦王文靜二人見其精神滅損半是人形擁秦王高坐三人納頭便拜臣等有失救護之罪今魏公征討陝州降其叛賊凱公頒降詔文輕重囚徒大小罪犯俱各宥免止不赦殿下二公之罪今吾衆見魏公乃庸君也爲人暴悍驕種勢必不久殿下有濟世之才安民之略不忍二公受苦特改詔內不字爲本魏公知覺料必無疑三人主意放汝回還若何秦王曰吾有甚德敢勞諸公如此見愛若得脫離坑阱與公等共保富貴但恐加害汝等吾有何安世績曰吾已計定籌策魏公回來必不加害自有脫罪之計吾衆不久亦歸于殿下矣秦王曰誠如此言諸公皆萬戶侯矣至是三人隨即收拾兵仗軍器令秦瓊帶領輕騎數人潜地而行護送出境秦王文靜離了金墉文靜曰吾二人乃籠內之鳥網內之魚此一行如魚歸大海鳥上青霄不受羅網之羈也雙馬飛走奔入長安卻說李密徇行河北與建德手將王綜相戰于甘泉山下李密左臂射中流矢殺死張文讓弃其輜重大敗而回世績魏徵秦瓊接于郭外言道臣等報知有失不敢遠離附近迎接密曰幾乎與汝等不相見也接入金墉密點將校皆有中間被傷者多密令將息坐于正殿不覺淚下衆將曰主人于虎窟龍潭之中逃難之時全無懼怯今已到城人馬俱足整頓軍將再去復仇何故如此密曰孤失于計較矣世績曰請問其故密曰兵伐陝州之時長孫如意曾教孤勿徇河北宜先乘勝移兵西向屯于倉山界口多設旌旗以爲疑兵之計李淵痛念其子囚禁于此見我兵動必割地求和協以武關爲界永不相犯刀不沾血關東之地彈指而可得矣孤不從致有如此之失今如意已死土地旣不可得復以構怨河北是以悲耳世績曰小臣亦曾諫來先要結好于唐次後舉事河北一時失利皆因主上輕敵之故然勝敗兵家常事王綜亦癬疥之疾不足爲念世民今已歸國唐魏和好無侵犯之患有泰山之安今我兵新敗挫動銳氣王琮以爲怯敵乘其不備再整兵甲驟然出而征之則王綜之首可致于麾下矣密聞其語即愕然曰世民何歸國乎世績曰大王詔上銜筆本放世民文靜臣與秦瓊三人已放歸矣密頓足怒曰是何言乎孤豈老悖哉分明不放二字何故如此世績隨即呈上原詔密對日中反覆觀看墨迹濃淡新舊不同忿然大駡曰監子誤孤大事矣分明此不字特加一畫改成本字汝等必受賄賂賣弄紀綱卻與世民文靜同謀私放歸國合得死罪昔日漢高祖斬丁公以封雍齒所以正軍法也王法乃國之典刑豈容人情哉不能免死推出斬之以正軍法三人性命如何總評頒詔文以馳報金墉密殆自誇其小勝者也世績痛秦王之蒙難而與征等改不爲本私放歸國誠惜其有濟世之才安民之略耳無奈賣弄紀綱不能逃密之觀看則軍法不容貸矣 

第三十四回	王世充借糧背德	此時武德二年春二月徐世績魏徵秦瓊三人私放秦王文靜歸國李密大怒欲斬三人祖君彥急告曰世績魏徵秦瓊犯法雖當死罪然大王立國皆賴三人輔翊之功權監禁中以功贖之衆皆再三哀告方才放免監在南牢卻說王世充因武德元年四月唐兵犯境百姓荒于稼穡至是糧儲不敷軍士缺食世充遣周武陳文奉使李密借糧二十萬斛權濟其急候冬成熟倍還利息二人徑投金墉來告李密密大喜許之曰王世充孤一體之弟也雖與相持君子不念舊惡兼是唇齒之境互相救援今值歲荒民困儲糧不足孤則有餘安得不以濟之遂引王伯當帶引軍士發鞏洛二倉之粟照數支給二十萬斛納送洛陽伯當領命行至倉所比及軍士啓鑰之次只見倉內耗鼠蜂涌而出其鼠背生兩翼遍體魚鱗赤毛突眼尖牙快食咆哮走壁而飛三三兩兩約有五七百數滾滾倉中擲梭而走伯當一見大驚隨令軍士各持木棒向前亂打其鼠合群飛起集于屋椽之上自相呼喚軍人曰此怪物也然逐鼠者必猫也豈我等以木而能打乎伯當以實還告于密密驚曰何有此異事也遂遣何良周侃二將帶軍士迳向金墉城內排門遍戶索取狸猫數百各令送納倉所軍士去不多時皆取將猫來放入倉內只見其鼠與猫打將團來猶如一母共產俄而飛塵撲面倉內米皮旋風而起衆軍士視之倉內之粟十去八九雖在餘粟雜以鼠糞而已麗泉詩云猫鼠同群事可疑伯當枉自用心機皆因李密時衰蹇千載令人倍慘悲軍士怪疑不定慌來告報李密密曰此事如之奈何周武陳文告曰大王欲取信于民不可失約許人一物千金不改亦須多少應付權救一時之急密令開過倉號看是有無人報宇字號倉其粟雖少卻無耗鼠之患密使開之果如所言當日只搬十萬斛交付陳文二人押送而去卻說王世充自與秦王戰敗之後訓練士卒每欲舉事正值年荒食歉難以措手忽報周武陳文借糧歸國具告其事世充鼓掌大喜曰吾事濟矣李密勢不久也左右問故世充曰猫鼠同群陰陽反覆此不祥之兆也國家將興必有幀祥國家將亡必有妖孽今妖孽已見李密亡在目下此時不取更待何時今糧十萬斛軍士供饋亦足親帥一旅之師乘其不備掩而襲之如拾芥矣于是即命周武爲先鋒郝明艾先爲左右護衛桓素使爲後應祖武等監國世充之子玄恕爲領兵元帥率領精兵五萬殺奔鞏邑而來哨馬報入金墉李密遂與衆謀士商議祖君彥奏曰徐世績魏徵秦瓊三人私放世民監禁獄中深自羞愧未有效忠竭力之地願大王赦免三人之罪臣觀叔寶勇超三軍力敵萬夫乞保此人爲先鋒再令程知節統率大軍必要生擒世充李密大喜便赦出秦瓊三人召至階下密曰祖君彥告孤免汝等之罪仍復舊職待後建功贖罪今王世充借糧背德引兵入界汝等竭力出軍迎敵即賜秦瓊金甲錦袍加爲虎威將軍前部大先鋒密與程知節領大軍十萬離了金墉商議進兵探馬回報世充使子王玄恕爲元帥盡起大軍前來拒敵密將王伯當日玄恕乃膏梁子弟怯而無謀可與伯當精兵五千直取路出洛口過羅漢嶺而東當眞君觀而投北不過二日可到洛陽玄恕忽聞伯當驟至必弃寨而走洛口之谷足可以爲食也衆等卻從北邙山大驅軍馬而來則洛陽一舉而可定也密曰此非萬全之計也汝以爲洛陽無人物而欺之倘有人進言從山僻以軍截之非但令五千人受苦亦大傷銳氣也决不可用但從平坦大道依法而進無有不勝遂不用伯當之計差人令秦瓊進兵卻說玄恕在洛陽聚諸將時有先鋒周武使開山大斧武有二子皆精通武藝弓馬過人長曰文英次曰文禮引本部軍馬一萬辭了玄恕取路夾迎前至北邙山相遇兩勢下各自布陣世充之兵擺開門旗下周武出馬二子列于兩邊厲聲大駡忘恩失義之賊敢侵吾境秦瓊手提雙鐧大怒而出單搦周武交鋒長子文英與叔寶交鋒戰不三合叔寶刺死文英于馬下次子文禮大怒一騎馬一支戟來與瓊交戰瓊乃抖擻精神施逞平日虎威戰上二十餘合拖鐧便走文禮兜住馬倚了戟取箭射之被瓊用鐧速撥下連射三箭皆不中綽了鐧奮力趕來比及趕到被叔寶一箭射中面門應弦墜馬而死周武見二子皆喪于叔寶之手心膽俱裂急走入陣躲避世充兵素聞叔寶之名又見如此英雄誰敢交鋒馬到處喝聲陣開皆紛紛亂走曳曳倒退叔寶匹馬單槍趕入世充陣內如入無人之境知節見叔寶大勝率魏兵一掩世充之兵大敗而去叔寶收軍回寨畢竟還是如何總評倉內猫鼠同群雖爲李密不祥之兆亦未爲世充之幸也旣借其糧即欲掩而襲之非背德而何卻得祖君彥奏免三人之罪而保叔寶爲先鋒令知節統領大兵而進是以周武二子俱皆墜馬而斃耳世充之兵有不敗者未之有也 

第三十五回	秦叔寶洛陽大戰	卻說周武引敗兵來見玄恕哭訴其事玄恕怒乃自引大軍來與叔寶對敵探馬來報玄恕軍到了叔寶便上馬引千餘軍就北邙山前擺開當日玄恕全副金甲金盔坐下騎雪白馬手中使大杆刀出陣看了叔寶持鐧躍馬在陣前往來搦戰恕便欲自戰馬後周武曰殺吾二子之大仇安得不報更待何時周武縱坐下馬輪手中開山大斧直取叔寶叔寶挺鐧來迎戰不三合叔寶打死周武于馬下便拍馬挺鐧來打玄恕慌閃入陣中知節驅兵掩殺世充之兵又折一陣退十餘里下寨玄恕連夜聚衆將商議曰我自來聞叔寶之名不曾見面果然英雄無敵似此若何桓素進曰愚料叔寶有勇無謀之輩不足懼也來日公子再領兵出可先伏兩軍于左右公子臨陣先退把叔寶賺到伏兵之處公子卻登山指麾四面軍馬只有叔寶到處重重圍之可擒矣玄恕從其言便差郝明艾先分左右各引三千軍埋伏去訖玄恕再整金鼓旗幡而進叔寶知節引軍而出知節在陣上對叔寶曰昨日敵兵大敗而去今日又來必有詐謀將軍宜提防之叔寶曰量乳臭小兒有何謀吾今日必當擒之見世充軍門旗影裏玄恕引諸將出陣搦戰叔寶挺鐧躍馬而出世充軍中桓素出迎二將交馬戰不三合遂便走入陣只見世充軍八陣裨將一齊來迎卻容玄恕先走叔寶挺鐧殺退八將乘勝追趕知節隨後驅兵掩殺叔寶深入重地知節急收軍時兩下伏兵已出左有郝明右有艾先知節兵少急救不及叔寶被世充之兵圍在垓心東衝西撞軍馬越厚叔寶手下只有千百人衝殺到山坡直上見玄恕卻坐在山上手持麈尾指引三軍如叔寶投東則望東指傍邊撥發官則望東指之軍馬皆望東圍因此叔寶引軍殺上山來半山中擂木炮石打將下來不能上去因此難退山上弩箭如雨魏兵傷折數多叔寶從辰直殺到酉時不能得脫漸漸魏兵折其大半叔寶教且在垓心少歇至半夜月明可以殺出卻才下馬少歇月華方上四下裏世充兵殺到但聽得叫叔寶早降軍雖不敢近前怎禁矢石如雨叔寶急上馬迎敵之時見四面火鼓駢集漸漸逼近八方交射人馬皆不能出叔寶仰天嘆曰吾今死于此地矣忽聽得東北角上喊聲大振世充之兵紛紛亂竄叔寶看時一彪軍殺入爲首一員大將紫袍鐵甲持點鋼槍乃王伯當也與叔寶相見說魏公恐將軍有失特差某引五千精兵前來接應聽知將軍受困故已殺透重圍陣中正遇世充將郝明攔路已刺殺了叔寶便與伯當殺出西北角上來見世充兵大亂又一彪軍從外殺入當先一員上將騎銀鬃馬使開山大斧乃程知節來見叔寶曰某恐將軍有失親引五千精兵前來接應卻才陣上逢著艾先被吾一斧砍之斬首在此叔寶曰汝二人已建奇功何不趁今日捉住玄恕大事便定矣伯當聞言便領軍去了知節日將軍慢來我乾功去知節引兵去捉玄恕去了叔寶尋思他兩個今日乾了大功我是大將反不如這二人耶我當捨命報答魏公之恩乾此大功捉玄恕去于是領軍便行當日三路軍來殺得世充兵大敗尸橫遍野血流成河兩下各自收兵日色已晡是夜世充宿于營內輾轉不寐正值月白風清夜半三更之次忽見一人黃眉白髮身體雄偉綸巾羽扇鶴氅蒲鞋徐徐自外而入謂世充曰吾乃周公也上帝以吾有負扆之功使居此地百姓立廟四時享受其祭今被李密所據拆毀廟宇蓋造宮室令吾無所居止未得報仇皆因密有數年貴星顯耀是以受其凌辱今密貴星已滅其勢已敗汝等來日再戰吾領陰兵助殺一陣李密雖有百萬之師無所施矣言畢那人化清風而不見霎然驚覺乃是南柯一夢世充欠身而起三唱鶏聲東方漸白忙喚左右而謂之曰吾夜夢見周公言說李密據其廟所今日出戰他引陰兵助殺未知是否桓素曰夢寐之言未足深信今糧食不敷三軍累敗難以成功不如班師洛陽待秋高馬肥訓練士卒養成銳氣再整兵甲一戰可得金墉矣于是世充思忖計定喚諸將皆拔寨退去遠軍士報李密密曰世充必然有謀且未可輕動徐世績曰必然是糧盡畏勢退去密曰未必便走恐以此誘之使人遠遠哨探回報離三十里下寨密曰孤料其必不走也且好生安排寨栅不可輕進又歇下一日絶影不見世充兵到又使人探之說世充之兵又拔寨去李密自扮作哨探軍馬雜在軍中親自來看果見世充之兵又退三十里密曰此世充之計也叔寶曰世充兵漸漸退去主上懷疑而不進是見怯也願决一死戰密曰汝諸將旣要去追孤分作兩隊汝自先去敵之孤防後有伏兵卻于後應之此爲首尾相救之計來日先退兵于半道次日交鋒此可不乏兵之力叔寶伯當引副將十員精兵三萬來日先行到半道而宿下李密引祖君彥後追原來世充暗暗使哨探魏兵到半路飛報入世充寨中來世充當夜盡喚將士入中軍問曰今魏兵此來必奮力劫之情願死戰者以一當十吾以伏兵斷其後非驍勇之將不可當此今李密定分兩隊防吾伏兵之故若李密過其兵正當在中要戰兩頭非大將不可當之世充言罷以目觀桓素桓素低頭不語忽徐成出曰某願往世充曰如有失如何成曰殺身報國有何追悔某若有失情願獻首世充又曰徐成乃皇泰之忠臣也肯捨身報國親冒白刃爲此忠臣雖然如此魏兵前後兩段吾伏兵在其中徐成只可敵得一頭安能分身乎須得一人輔助方可行事可惜吾軍中無一人敢舍死當先者教吾計不能成矣言未畢林土浩出曰某願往世充曰叔寶乃魏之名將有萬夫不當之勇恐汝非其對也士浩曰如失主上大事願該軍令世充曰旣汝敢去吾有號令汝二人各引一萬軍只就此山谷中左右埋伏如魏兵到由他趕殺將來軍馬追盡卻出兵截斷其後若望見背後再有軍來汝可分軍兩頭士浩引一半軍去當後隊徐成引一半軍去當前面回軍須要鏖戰吾自別有計策二將領命各挑揀一萬精兵去了世充又喚其子玄恕宇文德吩咐一個錦袋與二人收了曰你二人同領精兵一萬偃旗息鼓伏于前山之上如見魏兵圍定徐成林士浩十分危急你二人不可救之只開錦袋看之自有解圍之計玄恕宇文德領計去了又喚趙讓張龍等四將吩咐來日魏兵到銳氣正勝不可迎敵退後自走只看趙讓引軍馬來到掠陣之時汝自便回頭趕殺吾自有兵接應四將皆受計領兵去了世充交桓素去臨川汝水防護以防魏兵透漏世充先把弱兵遠遠先退只留壯健人馬等待魏兵次日叔寶伯當等軍馬如風雨驟到世充之兵且戰且走魏兵約趕到五十里之地那軍盡皆喘息不定世充在高阜處望見把紅旗一招趙讓軍馬來到世充之將一齊回頭魏兵死戰不退徐成林士浩截出殺斷魏歸路叔寶大喝衆將曰到這裏不即死戰等待何時魏兵奮力衝突背後李密引兵殺到卻把徐成林士浩圍在當中士浩大呼曰主上旣已算定必有良謀我自當决一死戰士浩分一半人馬來戰李密徐成引一半人馬接住叔寶交戰兩下殺聲振天玄恕宇文德伏在山上暗視見魏兵勢大世充兵抵擋不住漸至危急玄恕曰可觀計矣于是開錦袋觀之二人駭其計如何總評叔寶英風夙著其誰與敵者桓素顧以爲有勇無謀之輩而少之庸知世充八陣稗將悉被寶殺退無遺乎兩兵之伏固欲截其後也而魏將如伯當知節并來接應吾恐雖有班師之計無所施矣徐林二人願往而垓心之圍勢亦恐亟哉 

第三十六回	魏徵四馬自投唐	玄恕宇文德同觀錦囊之計曰若李密兵來圍住徐成林士浩我二人便分爲兩隊徑襲李密之營李密知之恐金墉有失必然回兵汝自乘勢擊之雖不得營可全勝矣玄恕字文德即時分爲兩隊殺奔李密營中而去原來李密亦恐中計于路使人不絶傳報消息李密正催戰之時忽流星馬報世充之兵兩路去襲大寨密大驚曰吾料世充有計汝等皆不信之誤了大事即時便撥軍回惶惶心亂黃昏左側林士浩從後掩殺將來世充之兵突出只見半空中霹靂之聲一彪人馬旌旗盡打青黑二色踴躍而來奔向世充之兵前去殺得尸橫遍野七僕八倒魏兵大敗叔寶伯當望見勢危亦奔山僻小路面走陰兵亦不見那裏去了于是軍兵大勝世充交趙讓接應諸路軍回李密大折一陣歸寨責駡諸將曰汝等憑血氣武勇强欲出戰致有此敗收聚人馬走入金墉閉了城門不出世充令諸路軍馬隨後趕至城下卻說李密坐于殿上忽聞空中聲如裂竹密驚視之見甲士飛騰持弓帶箭執斧輪刀隱隱似有殺伐之聲密急掣倚天寶劍望空擊之忽然一聲響亮將殿宇震蹋西南一角密急轉入後殿但聞殿外喊聲不絶遂自奔入後宮行不數步又見陰鬼持刀立于面前李密掣從人所佩劍殺之一人首刃而倒衆視之乃一嬪妃劍人于腦也竅內進流鮮血而死是夜宿于宮內令武士各執長戈大斧繞宮而立密與宮人俱見陰鬼披髮而來密于宮內喝退過晚如狂若醉次早急出坐殿回頭陰鬼又在後面相隨自是或坐或食輒見陰鬼在側密自覺失驚世充圍攻日迫喊聲大震衆將咸集議論退敵之策諸將欲出輒見陰鬼無數不能措手軍心惶惶李密與王伯當言曰今外有世充之兵內有陰鬼日夜相纏不能施展吾居于中又無救援如之奈何伯當日大王心持忠正自無妖祟密曰吾平生誓除妖妄以清天下未嘗見有甚陰鬼邪祟何今日如此之多豈非天意欲亡我乎言訖拔劍即欲自刎伯當急趨前奪劍告曰大王何自尋死邪天時尙有盛衰人事豈無否泰不可造次尙容商議密曰軍不能戰何能自存伯當日想今兵臨城下我兵又不能戰此城必陷不如弃城而走別圖良策密曰吾正欲如此但不知何處可投伯當日諸國新立志多狐疑未可歸附惟唐李淵功烈震于當時氣節蓋于天下又兼兵强將猛威勢大振雖大國諸侯亦肘膝而見他日若一統天下者必唐也大王歸唐不失封王之位密曰吾昔已囚世民結下不世之仇豈能容我若到彼處縱使李淵見納世民必不允矣其時將安所適正猶羝羊觸藩進退兩難豈不爲耻伯當日大王所言錯矣古人以德報怨君子不念舊惡况是同宗昆弟之情仁慈之主于人何所不容王請勿疑焉密曰別有甚計可再思之房彥藻曰忠臣不事二君烈女不更二夫爲人臣子不能扶立其君屈事異主有污名節誓不爲也寧歸事于畝樂守吾道豈不爲美世充遣人攻城愈急彥藻即引裵仁基邴元眞呂文徹四人扮作商賈偷出北門先自去了人報房彥藻黑夜引著數人不知去向事已迫矣早爲定計密曰股肱已離安能復振伯當與祖君彥二人力贊投唐密遂收拾金銀寶貝彩帛段匹裝載馬上共魏徵伯當王圭徐世績三萬餘人殺向北門而出正值世充手將蔣泰擋住去路拍馬舞刀徑取李密兩人戰數合密敗直奔西路而走魏徵便和衆將隨後一齊衝將過去蔣泰亦不趕去守城軍校見李密去了大開城門世充兵入金墉百姓香花燈燭迎門而接世充到公廳升殿諸官皆拜降于階下惟單雄信閉戶不出諸將校欲殺之世充慌傳令曰如有害此人者夷三族因此收集密之甲士皆欽伏焉世充親自登門去請此人感世充之恩乃出次日設一大宴犒勞三軍世充據于金墉其服降將校及舊日一班見洛陽之衆盡皆重用卻說李密人馬徑投長安來一日行三百里數日到關中軍馬屯于少陵原密使祖君彥先入長安傳報魏使來見陛下帝曰急宣進來君彥進至闕下拜舞禮畢帝曰卿有何見諭君彥曰臣主李密爲王世充攻伐身經百戰累見陰兵助陣將士離心金墉城被世充所奪不能自立今領人馬三萬願歸陛下共成帝業遣臣上見如赤子之望父母也唯聖鑒察之帝大怒叱曰李密朕之仇人也正欲碎首以爲溺器不能雪恨豈納其降使歸于朕之左右耶裵寂進曰陛下所爲者小所失者大也且大丈夫爲國忘家用賢略仇彼密之所爲乃欲自爲其君耳此人君之義而智者必取用也陛下何拘滯于心而示人以不廣耶文靜附耳曰且令君彥暫出臣有一言以告陛下帝呼君彥曰汝且暫出朝外容朕思之君彥逐出文靜進言曰陛下威勢甚大累伐世充不得洛陽者以有李密爲藩籬之故也今李密爲世充所敗奪去城池進無所往退無所歸兩難之際不得已而仰附于陛下誠使陛下不念舊仇撫之以恩結之以義聊屬其心而附納之彼必感恩圖報雖蹈湯赴火而卒爲陛下用也且世充之所恃者密也唇齒之境也苟密去是唇亡而齒亦隨寒矣乘其寒而鼓兵以進破世充如建瓴之易耳今苟拒而不納使密復據兵以投他國結連爲援以圖大事且隋未亡而又增一隋矣古人有言天與不取反受其殃陛下宜舍其私仇速賜剛斷忘小忿而成大謀天下之豪杰也帝聞文靜言遂悟曰納言之言誠是也即宣君彥上殿曰朕熟思卿之言始恨李密有囚秦王之仇本不容降但以國家用人不惜舊恨秦王之仇一人之私也國家用人天下之公也豈可區區以報仇爲念而忘用人之大公乎如密果有實心向朕姑免舊忿准彼來降可速帶領本部人馬赴長安來見如能建功他日承平之後富貴當與共之君彥領命拜辭回復李密密曰據子之言即當領人馬投降但恐文靜多謀亦懷舊怨誘我入國因而致害反中其計矣子可再往以探虛實君彥仍來見帝曰李密即欲來降但恐陛下與納言猶念舊仇反自投落陷井故自致疑帝曰朕欲取信于天下安肯食言大丈夫一言重如泰山欲殺李密豈無別計苟誘而殺之使人有欲來降者皆以李密爲借口矣不亦自塞賢路邪帝當殿上遂折箭爲誓付與君彥君彥將折箭來見密備說帝如此義氣密大喜約會諸將同領二萬人馬搖旗進入長安見帝曰臣因昔日一時之忿有犯殿下罪當萬死今蒙寬宥恩同天地敢不竭力盡心以圖建立微功報陛下不殺之恩幸惟收錄以任驅使隨引魏徵王圭伯當數臣來見具報姓名各各拜舞帝大喜遂拜密爲光祿卿封爲邢國公相敬甚厚帝撥一府號爲邢府殿宇宮闕一如王侯居室極其華麗與密居焉其臣僚人等仍復舊職俱令相隨邢府調用時帝有表妹獨孤公主年二十八歲果有天姿國色行藏中禮四德備全少適董文瑞因文瑞弃世寡居數載守節不嫁自言三事兼全我方嫁之第一要名重當世人材出衆第二要與兄李淵同姓第三要文武雙全帝見密相稱乃令裵寂爲媒嫁事李密復以美女一人賜之麗泉詩云魏公聲價重千金豈料投唐若羽輕高祖枉將虛禮待秦王報怨不容情總評外有世充攻圍內有陰鬼牽纏金墉决不可保不如投唐以圖建立此伯當所以進說于密也且世充之所恃者密耳密去則唇亡而齒亦寒矣帝不惟納其降而又妻以獨孤公主豈魏公之聲價有以動之乎 

第三十七回	殷開山獨戰四將	李密自到長安帝待之甚厚或三日五日設一大宴則命衆謀臣武士侍立于側以親情待李密筵上分座比及送回已撥綾錦百匹金銀器皿俱全帝雖敬禮如此而李密之心終不自安原來李密投唐之時因秦王往隴西征薛仁杲不在朝內故受其降若使秦王在內豈肯容之而復以獨孤公主嫁李密乎卻說薛仁杲乃薛舉之子隋大業十三年薛舉收集人馬數萬餘人據于隴西自稱西秦霸王改元興元後至武德元年八月眼瘤突睛而死仁杲年十六歲文武兼備性剛好殺遂即父位以領其衆先爲太子之時與諸將不和互相妒忌及即位衆心自相猜懼由是國勢浸弱帝乃命秦王舉兵討之秦王領命次日調遣人馬遂以房玄齡杜如晦爲左右軍師使馬三保爲先鋒劉弘基殷開山爲護衛大發精兵十五萬殺奔西秦而去哨馬報于仁杲仁杲大驚遂問于群臣曰李淵無故遣子世民興兵犯境誰敢引兵拒之陳斯鉞曰若唐攻打之時切不可輕出弓箭炮石不許亂發唐兵千里而來難以久住待糧盡退去用兵擊之一鼓而可擒矣仁杲曰吾有十萬之師兵精糧足可以拒敵豈待兵臨城下坐以待死遂不聽斯鉞之言令羅宗睺爲元帥韓簡爲先鋒梁師成副之鄧貴許華爲左右隊鄭慶李如圭爲保駕率精兵十萬出城仁杲所騎之馬高有丈餘名曰小駟出師之次其馬悲嘶不止鄭慶進曰古者王侯出征必乘本國所產之馬蓋其馬生本土知其人心安其教訓服指道路所以戰無不克今臨大敵而乘異產之馬恐不利也仁杲叱曰此馬吾之所愛不必多言遂望唐而進遇于高墌相去六十里下寨次日使韓簡挑戰唐使馬三保出迎二人戰上三十餘合不分勝負引兵各回本寨仁杲問韓簡曰唐兵之勢何如韓簡曰唐兵鋒銳難當其鬥志勇于我兵十倍仁杲叱曰焉有是事我當觀戰次日兩軍對陣闐然一鼓仁杲搶出身披紅袍金鎧頭戴嵌寶盔手持長槍身跨小駟遙謂秦王曰軍旅之間不能施禮秦王亦披金鎧戴珠盔在馬上欠身答曰誰怪汝來知吾天兵壓境速宜遠迎投降尙敢引兵而拒敵乎仁果駡曰匹夫逆賊何敢無狀彼此皆是隋臣汝爲唐主吾爲西秦興兵犯界是何名也吾國雖小亦有雄兵數十萬豈懼汝哉言罷大怒拍馬持槍直取秦王鬥不十合仁杲馬不慣戰敗兵南走秦王迫至大周山下仁杲之兵四集左鄧貴右許華前韓簡後鄭慶交戰秦王秦王困于山下忽山後喊聲大振一隊人馬殺到當先一員大將連聲大叫勿傷吾主衆視之乃唐將殷開山也開山手持大斧舞動如飛鄧貴見開山來得驍勇四將持四般軍器弃了秦王來戰開山開山不戀戰殺入重圍左衝右突如入無人之境前後遮攔救引秦王殺出四將齊追開山且戰且走走不五里梁師成馮右引兵攔住歸路開山雖身被重傷奮發精神獨戰六將六將雖困住秦王見開山驍勇不敢近前自午至酉仁杲兵漸漸圍至數重開山告秦王曰秦兵大至不可久停乃脫重鎧以蓋秦王挺斧來戰六將六將一齊迎敵又殺三十餘合梁師成挽弓望秦王端發一箭原來秦王眼看得切當低頭手接來箭回射師成倒翻落馬鄧貴輪刀便砍開山大喝一聲先斬鄧貴于馬下又與秦王走上二里之地四將奮力來追正在危急忽聽得大周山北喊聲大震一彪人馬奔來開山認得是唐旗號劉弘基也遂令保秦王前走自乃勒馬擋住秦兵揚威大喝曰誰敢當先者斬爲兩段秦兵自相回顧逡巡不敢近馬三保亦厲聲喝曰有膽力者來戰當先何故遷延不進秦兵驚懼披麾逃回自相踐踏死者不計其數開山追殺一陣奪得盔甲馬匹而還麗泉觀此有詩贊云仁杲交鋒高墌地開山臨敵獨盤桓一枝斧動兵心落百石弓開將膽寒出入大周龍滾滾折衝秦陣虎嚎嚎秦王不有英雄將爭脫重圍奏凱還開山旣保秦王歸寨史岳王常皆因敗兵來會秦王顧諸將曰此陣若無開山險陷性命于數人之手矣開山解下衣甲身上矢石之傷浸透重鎧秦王看見嗟嘆不已命排筵重賞開山房玄齡曰秦兵得勝明日必令挑戰秦王曰何以破之玄齡曰兵臨彼境深入重地難以久持只宜設計以破之乃令劉弘基引一枝軍伏于高墌西北污泥澗畔聽舉火爲號出擒秦兵又令白顯道領一枝兵伏于大周山下以截秦之救兵又令史岳王常各引兵五千從秦兵寨後抄出奪其糧草器械又令馬三保率鐵騎五千保秦王親自挑戰調遣已訖諸將各領計而行房玄齡杜如晦與李靖山頂舉火號令諸將次日秦兵果來挑戰秦王披挂與馬三保等出陣仁杲聞秦王又出欺其怯弱便出陣前更不打話輪刀直取秦王秦王迎敵殺不數合秦王敗走仁杲拍馬後追秦王且戰且走玄齡在山上見仁呆追入污泥澗遂放起火炮來唐兵四起劉弘基引兵先迎秦王渡澗韓簡羅宗睺後面迫至馬瘦力劣跳不過澗連人帶馬一齊陷于污泥泥深數丈掙躍不起弘基厲聲一呼鈎鐮手兩下齊出將韓簡羅宗睺搭倒獲之仁杲在後見前二馬陷泥亦不來趕勒馬而回鄭慶許華聽知二人被擒正欲殺來被殷開山擋住來路斬鄭慶于馬下許華抵死欲進忽小卒馬後報曰唐兵抄入大寨焚吾糧草將衣甲器械盡奪而去華聽言大驚遂抽兵救寨此時開山追于後史岳王常攔于前三將夾攻斬其副將孫伯華力戰而出唐兵左右衝突于高墌山下秦人首尾不能相救士卒大潰斬首數千級仁杲與諸將走入城堅閉城門秦王親率二千輕騎追之諭諸將曰破竹之勢不可失也遂進至城下圍裹數重如鐵桶相似水泄不通喊聲大振仁杲自登城觀看唐兵八面分布整齊軍馬雄偉比及夜半守城軍士自相謂曰今唐兵鋒勢甚銳難與爲敵仁杲豈秦王之對手死在旦夕不如歸附秦王免受刀劍之苦至是互相拋戈弃甲爭自投下仁杲見軍士離心各無鬥志計窮策盡遂大開城門負袒投降城內百姓香花燈燭迎秦王入城安撫軍民籍其戶口糧米之數金銀彩絹珠玉封號在庫止帶仁杲并羅宗睺數人赴長安面君其餘將土俱各仍居原所令李靖權守其城以候聖旨定奪是日秦王設宴犒勞三軍拔寨而起奏凱還朝麗泉詩云縱橫戰馬滾紅塵仁杲無謀糞土臣不是世民謀略遠焉能一鼓滅西秦秦王子了西秦早有小校飛馳長安報捷帝大喜謂裵寂曰卿昔教朕受降李密今日世民得志必不利于密矣寂請問故帝曰世民與密本勢不兩立每欲報密之仇而不可得今奏凱還朝其氣昂昂見聯納密之降又妻以公主其心愈忿必不肯容卿有何策與朕謀之寂曰此事甚易只叫李密遠接秦王百里之外曲盡臣禮豈有人以禮來迎而遽殺之乎秦王雖怒見之意必稍解待其入朝陛下美言諭之必無害矣帝曰卿言當理亦良策也急令宣入帝謂李密曰卿自來此與世民未嘗覿面朕恐世民懷念舊恨不利于卿卿可遠接曲盡人臣之禮勿使有失密曰臣自投拜期在犬馬之報此事全托陛下天威帝曰無妨卿可速行密辭唯唯而退畢竟還是如何	總批仁杲兵敗南走秦王乘勝而追豈意其四集之兵交戰及被困于大周山下乎猶幸有開山驍勇獨與六將相持卒保秦王之出重圍一鼓而滅西秦固其謀略然哉吾不知秦王奏凱之日尙與密懷舊恨否也 

第三十八回	秦王十計羞李密	當日李密即領原跟隨將士二十餘人離了長安望北而行直至豳州哨馬報說秦王人馬至近李密慌問祖君彥曰秦王有問教吾如何對答君彥曰不問則已若有問時只推聖上教臣遠接秦王雖懷舊意亦不敢加害于大王矣密曰此言甚善二人正在商議忽見一彪人馬奔來密慌與衆將近前迎之但見金鼓喧天炮聲振地錦衣隊隊花帽簇簇左右總管十八兩邊劍戟排勻前面數行高聲喝導正中坐下世子還朝密與衆將分班而立令樂官壩篪迭奏鼓瑟承迎馬上之將大呼曰吾非秦王乃是長孫無忌劉弘基也秦王尙在後面未來汝是甚人可立待之李密聞言心中氣恨懊惱秦王待我何薄以此二人裝作王子與我來接特地如此羞我欲待不接又恐主上見怪若接則羞臉難藏與衆將正在懊惱又見一隊人馬排列而來蠻輿耀目劍戟森嚴旗分五色鳳起蛟騰喝聲漸逼向前兩面迴避金牌李密暗思必是秦王遂拱手而立呼接千秋馬上二人笑曰吾二人殷開山白顯道也大王欲接秦王後面保駕帷幔高坐是也大王可向前迎之李密聽言捶胸跌脚滿面羞慚仰天嘆曰大丈夫不能自立屈于人下受此耻辱何面目立于天地間乎即欲拔劍自刎王伯當向前急奪之曰大王何如此自尋死耶昔戰國之時越王勾踐爲吳王夫差所敗栖于會稽山身請爲奴妻請爲妾夫差赦其死罪勾踐歸國乃苦身焦思臥薪嘗膽志在復仇越後十年生聚十年教訓一旦興兵滅了吳國大王不可因小以失大也密曰吾亦人杰也安受此腌臢惡氣伯當日時勢如此請大王思之此時李密怒氣略息忽人報曰前面風捲出一面黃旗大書秦王二字今次來者必是秦王密無柰只得侍于路側驟然一隊人馬到來飛旗彩耀寶駕相連將跨銀鬃之馬渾如璧玉麒麟力士前引掌扇後隨史岳陶武欽依隊有進王常丘士尹按轡徐行四將認得是李密各在馬上口稱大王休怪失禮密與數將默然無語不覺眼淚流下連聲叫苦伯當三回五次只以忍言慰之原來秦王聽知李密投唐欲報前仇帝令李密來接特地交十將妝作秦王車駕與密接見不是秦王十次羞耻時馬三保洛陽史二人排列左右護衛猶如天王之狀李密見是秦王向前告曰老拙有失遠迎殿下勿責言未絶只見秦王認是李密即咬牙嚼齒怒髮衝冠手持寶雕弓兜滿弓弦搭上一箭嚇得密將祖君彥周臣王伯當三人俯伏在地面如土色密跪在後面兩手捧住其臉仿惶戰栗不已秦王見三人在地下打作一團兒猶如宿犬之狀即收其箭以弓梢指定李密駡曰汝這匹夫逆賊誰教汝來本待射汝一箭報卻縲紲之仇恐連累了這三人的性命說我不能容物暫饒汝的性命權寄汝這一顆狗頭在頸想亦只在早晚大喝一聲李密唯唯惶恐而退秦玉駕入長安次日面奏唐帝托父王洪福今擒得薛仁杲羅宗睺囚在監車專候聖旨發落帝大喜即令武士擁出斬于市曹當日帝賜秦王金一千兩銀二千五百兩蜀錦一千匹其餘將土皆論功升賞卻說李密含羞退歸邢府旦夕坐臥不安憂形于色私謂王伯當日汝教吾歸唐深言神堯大德今見秦王身若芒刺令吾坐不安席如之奈何伯當日屈身守分以待天時不可與命爭也當日散去李密心中轉悶無計可施是夜月明密思昔日如此英雄獨霸金墉今日如此受人之制放聲而哭忽見一人自外而入大笑曰主上何故如此有何不决之事何不與我商議而自苦也視之乃祖君彥也密請問之曰吾所苦者受人之制也君彥曰何不往山東收撫士卒取王世充如拾芥耳實取大業于人之下非大丈夫之志也正商議間一人倏然而入曰公等所謀吾已知之吾亦隨往暫助一馬之力密大喜請坐而問之乃賈閏甫也三人共議閏甫曰只恐唐帝不肯大王前去密曰吾有金銀珠玉眷屬士卒在彼以爲質當必不疑次日密入見帝拜于闕下帝問其故答曰自投唐後累荷重恩未有寸功補報今山東之衆皆臣故時麾下素所訓練之人臣請往其地收而撫之以助國威惟陛下察焉帝大喜曰卿所言極當旣是要去必須得一將士輔助以防不測密曰只消臣之手將王伯當足以獲矣帝乃遣伯當與李密同行當日李密得旨歸府便收拾鞍馬乃裹糇糧以爲行計獨孤公主向前謂密曰大王何如此之慌速似有驚懼之色密曰吾有一事非汝所知獨孤公主曰請問其詳密曰吾欲背唐而去只慮汝在此故吾有憂懼之意獨孤曰是何言乎吾兄待汝不簿極其富貴有何不足之處欲往何所密曰主上恩寵雖厚汝侄羞我何多今勢不兩立特往山東收集士卒隨時應變而舉事矣獨孤曰吾以汝爲好人盡心報國今日何爲此不忠不義之事乎此等之人狗彘不食其肉何可言乎即口唾其面大駡不已此時李密性如火焰即拔佩劍對面劈去獨孤首隨劍落七竊進出鮮血淋漓遍于地下王伯當日大王何故殺死公主禍即至矣密驚曰我一時躁暴事至如此汝作何計較與吾謀之伯當日此事千萬不可漏泄大王急將左右之人封閉一室不與往來作急收拾鞍馬平明速行李密依言次早天尙未明密跨銀鬃馬持點鋼刀同王伯當隨行六十餘人徑出北門飛奔而走北門飛報李密奪門而去輕騎六十餘人皆望北行至申時左側又邢府中人來告知秦王說李密將獨孤公主殺了衆臣愕然一將挺身出曰李密殺了公主背唐而去必反于山東是縱虎傷人也某願將三千鐵騎生擒李密與殿下衆視之乃幽州總管盛彥師也秦王曰此賊背義忘恩殺姑之仇如何不報今去已遠作急趕去于是率領精兵盡數皆起并力追趕三日至馬回川看看趕上見李密伯當在前相隔不遠彥師大喝李密休走秦王在此李密回頭果見塵頭起處一彪人馬來到上面風吹動秦王軍馬旗號彥師大喝曰汝殺獨孤公主卻走這裏吾奉秦王鈞命特來捉汝密曰與汝本來無仇何如此之迫邪秦王隨後繼至駡曰匹夫逆賊尙敢多言即在馬上高聲大呼王伯當吾欲射死李密汝可前來輔吾免汝一死伯當曰生爲魏公臣死爲魏公鬼忠臣豈怕死哉遂持刀欲戰秦王秦王大喝一聲衆軍士弓弩齊發箭如雨下伯當急不能戰捨命抱住李密之身更不抬頭百般遮護可憐李密伯當并六十餘人不移時皆死于馬回川行宮山下密死年六十二歲武德元年冬十一月也史官有詩云李密爲君笑霸王誰知今日叠尸亡古今多少英雄將那個忠臣似伯當麗泉單贊伯當一絶云世子運機籌伯當一旦休心懷安國恨眉鎖廟堂愁英氣連霄漢忠心貫斗牛至今魂與魄猶繞鳳凰樓李密被盛彥師梟下首級送入長安帝大喜即將李密首級號令四門將邢府所積金銀絹彩盡賜秦王彥師二人密死之後其將徐世績據守黎陽未有所屬帝遣魏徵說之世績即籍郡縣戶口士馬之數奉表來降帝大喜遂賜姓李加爲左衛大將軍是年四月帝大宴群臣正飲酒間忽報谷州刺史何如璧表稱報洛陽王世充累犯邊界打天谷州附邑十分危急作急引兵救援帝即命秦王率人馬十萬前去抵敵秦王領命即調人馬望洛陽進發正在起行又哨馬來報劉武周興兵侵犯邊界動擾并州鋒勢甚銳帝曰且教齊王元吉緊守城池待世民征服王世充移兵并州以拒周武畢竟還是如何	總批或稱密似項羽非也項興五年霸天下密連兵數千百戰不能取東都始玄感之亂密首勸取關中及自立亦不能一鼓而西宜其亡也然禮賢得士乃田橫之徒歟賢于陳涉遠矣意使密不爲叛其雄才亦不能容于世云 

第三十九回	劉武固定揚稱帝	劉武周景城人也其父名匡徒居馬邑母趙氏嘗夜坐庭中見一物如雄鶏光燭地飛投入其懷有娠而生武周爲人驍悍善于騎射大業十三年應募征遼有功還爲馬邑校尉甚得太守王仁恭之所親愛後武周日久遂與仁恭侍妾私通恐事泄見誅又見天下已亂陰有異謀乃揚言于衆曰今歲饑民困相枕于野府尊王君閉倉不恤豈憂百姓意乎衆人聞言皆起忿怨武周密知人心已搖即詐稱疾不出聳動遠近豪杰往探其病武周乃殺牛縱酒大言曰盜賊方起百姓饑餓壯士守分者死于溝壑今官粟紅腐于倉誰能與我共取之當時諸惡少年皆願相從武周至次日與其徒張萬歲等十餘人候仁恭升廳視事武周上謁萬歲持刀自後隨入斬仁恭于地下持首出徇郡中無敢動者遂開倉以賑貧乏馳檄郡縣遠近皆來歸附得其萬餘自稱太守進據汾陽宮所得宮入選其麗色者悉送于突厥始畢可汗可汗大喜遂賜以狼頭纛一面立武周爲定楊可汗僭稱皇帝封妻沮氏爲后改元天興封楊伏念爲左僕射封妹婿苑君璋爲內史令宋金剛爲西南道大行台結連突厥倚以爲助起發人馬二萬進攻大唐金剛言曰唐之人馬不可輕視臣保一人可爲先鋒同提軍馬到彼必獲全功如負所舉治臣之罪武周曰卿若薦賢實爲國家以圖補報非一人之私也惟得其當何罪之有但不知舉著甚人金剛曰此人姓尉遲名恭字敬德朔州善陽人也應武舉出身使一杆虎根竹節鞭重計八十二斤常跨一匹踢雪烏騅馬上下馳驟奔走如飛有萬夫不當之勇得此人充爲將東征西伐天下不足定矣當日武周建言即遣人致書束帛徑往朔州聘召敬德不數日間敬德惠然已到武周急召來見其人身長九尺膀闊有圍滿部鬚長一尺二寸面如鐵色目若朗星威風凜凜氣宇昂昂敬德上殿納頭便拜武周以半禮答之通其來意武周曰孤因金剛之薦見聞足下武藝蓋世以薄禮來聘垂臨敝境擢用汝爲前部同金剛領兵征伐唐國汝可盡心助孤不負所舉他日富貴共之孤之願也敬德曰臣不才荷大王之召恐不堪職旣以領命敢不竟力以報武周曰金剛所薦不差孤素知足下高雅之士深明爲將之道敢問將者三軍之司命國家之安危所係甚大且重也可得而聞乎敬德曰將有五才十過所謂五才者智仁信勇忠也智則不可亂仁則能愛人信則不失期勇則不可犯忠則不二心也人而有此五才然後可以爲將矣所謂十過者有勇而輕死者有急而心速者有貪而好利者有仁而不忍殺者有智而不心怯者有信而妄言人者有廉潔而不愛人者有謀而心綏者有剛毅而自用者有懦而喜任人者將有此十過則不足以爲將矣故善將兵者具五才去十過攻無不破戰無不勝謀無不成可以無敵于天下矣武周曰今之爲將者何如敬德曰今之爲將者或有勇而無謀或有謀而無勇或恃己之能而不容衆或外溫恭而內慢易或矜賢位而惡卑賤或性驕傲而耻下問或揚己之長隱人之善或藏己之過彰人之罪此皆爲將之弊而今皆從之所以不善爲將也武周曰若汝爲將則何如敬德曰若臣爲將非敢自爲誇張實出古兵法但人不能知耳用之以文齊之以武守之以靜發之以動兵之未出也如山岳兵之旣出也如江河變化如天地號令如雷霆賞罰如四時運籌如鬼神亡而能存死而能生弱而能强柔而能剛危而能安禍而能福機變不測决勝千里自天之上由地之下無所不知自內而外自外而內無有或違十萬之衆百萬之多無有不辨或晝而夜或夜而晝無有不兼範圍曲成各極其妙然由洞達古今精明易學定安險之理决勝負之機神運用之權藏不窮之智奇正相生陰陽終始然後成仁以容之禮以立之勇以裁之信以成之如此則成湯之伊尹武丁之傳說渭水之子牙燕山之樂毅皆吾之師也此乃敬德爲將之道養之有素不敢不告也武周見敬德議論如長江大海一瀉萬里欣然喜曰孤得足下可比之漢得韓信蜀得趙雲勝十倍矣即賜酒戴花封爲先鋒之職同宋金剛領兵前行次日到教場中敷演調遣人馬出城前軍敬德中軍宋金剛後軍尋相但見旗分黑白劍戟森嚴馬步軍兵浩浩蕩蕩殺奔并州一路而來卻說齊王元吉自留守并州太原日以射獵爲生整月不理公事嘗言吾寧三日不吃飯不可一日不游獵其網索之車亦有三十以上隨軍屣踏田禾搶奪商貨每向通衢人叢之中拽弓試箭驚百姓躲閃笑以取樂自以承平無事全不以軍伍爲急忽見哨報金剛領兵而來慌聚衆將商議元吉曰今劉武周遣宋金剛率領人馬直抵吾境衆將有何妙策可以殺敵李仲文挺身進曰吾聞金剛有一部將原是胡氏之子朔州善陽人也後過養尉遲可大因冒姓尉遲名恭字敬德武藝精熟有萬夫不當之勇使一杆竹節鞭重八十二斤人不可敵當請勇敢之士先須力戰後以智擒之元吉曰敬德雖勇無謀之輩耳不足爲懼金剛斗筲之徒其性暴悍利在速戰今來糧食不繼難以久特莫若堅閉城門不出以老其師不過旬日之間糧絶士困乘其弊而擊之無不勝矣殷開山曰殿下所言非矣豈有人無糧草敢來伐人之國乎武周方欲舉亨兵食必足莫言旬日糧盡便是一年彼亦應付充足今閉城不戰則示弱耳并州士馬精强以一當十豈懼此逆賊乎莫長他人銳氣滅卻自己威風早爲出戰請以决疑元吉曰汝等所見甚明吾意已决即令宇文歆爲前部殷開山張達爲左右護衛竇悅蘇峻爲合後元吉議遣已畢遂引了人馬出城直至八仙坡下平川曠野列開陣勢正直四月天氣略熱等候一日早望見劉兵到來當晚不戰次日辰牌左側三通畫鼓響處門旗影裏元吉出馬頭戴紫金盔身披黃金鎖子甲左右錦囊插狠牙箭手持棗木槊坐下赤兔馬高聲大駡逆賊無故興兵入寇早早投降不失封王之貴愚迷不允洗頸受戮駡尙未了對陣上敬德挺身躍馬而出頭戴鑌鐵盔體挂綠錦戰袍身披獅子連環鎧甲腰繫彎弓帶箭狻猊寶刀手持虎根竹節鋼鞭坐下雪蹄烏騅馬果是黑煞天神睜圓環眼喊若巨雷元吉見了心中惶惶回頭問曰誰敢出戰陣中一將縱馬挺槍而出元吉視之乃并州長史李仲文兩騎相交戰不數合被敬德一鞭打于馬下元吉便勒馬入陣敬德挺鞭直衝過來元吉大潰四散奔走敬德在陣中如出入無人之境背後過來殷開山宇文歆三軍皆至來救元吉敬德方退三處各折了人馬張達竇悅軍馬都到一處商議言敬德英雄果是無人可敵正憂慮間小校來報敬德搦戰三處首領各自上馬歸本寨軍分五隊布列向前遙望敬德一處馬軍繡旗招揚先來衝陣前軍謝文應出馬挺槍去迎敬德交馬手起一鞭打文應于馬下衆人心膽俱喪殷開山驟馬出曰吾受齊王厚恩何不以死報手持長柄宣花月斧飛馬而出敬德揮鞭拍馬而來與開山戰到十合敬德一鞭打中開山背心弃斧于地兩手抱定屈身負痛而走口吐鮮血淋漓不止衆隊軍士一齊吶喊敬德迳衝竇誕軍誕輪雙刀直迎敬德敬德睜目大叫揮鞭來戰兩合誕撥回馬落荒而走敬德驟烏騅馬趕來那馬飛走如風看看趕上竇誕挺鋼鞭望後心便砍旁邊轉過張達怒髮衝冠挺槍飛馬大叫逆賊休走吾在此與你共鬥一百合敬德見了弃了竇誕便戰張達達抖擻神威酣戰敬德各隊軍士一齊助喊張達終是力怯槍法雜孔被敬德大喊一聲活捉過馬去衆軍各自逃生日色已晡兩下鳴金收軍未知張達性命如何	總批武周結連突厥倚以爲助自是而欲進兵大唐乃拔扈之甚者也然金剛所舉敬德則深明爲將之道焉觀其五才十過之論雖太公之六韜三略不是過矣唐將若殷開山者庶足以當之而張達輩竊有所不取也 

第四十回	宋金剛義釋張達	當日宋金剛坐在帳上群刀斧手把張達推至帳前金剛喝曰大軍到此何不開城納降尙敢引兵前來拒敵達曰汝等無故入寇侵我大唐反稱吾爲拒敵吾豈降汝死狗奴哉金剛喝令左右斬訖報來達亦喝曰死狗奴斬即當斬何以怒爲金剛見達面不改容慌大笑下階喝退左右親釋其縛取衣與之扶于正中高坐納頭便拜曰吾交請足下來此同扶立劉主誰教如此捆獲冒瀆威容幸勿見責吾素知足下忠義之士世之丈夫也便進酒壓驚以上賓禮待之張達感其恩義無有異志元吉折了二將退入并州聚衆商議元吉曰吾聞敬德之名未嘗見面觀今日陣中手將稱爲萬人之敵信不誣矣此人難與爭鋒只宜堅守正說間人報敬德兵馬渡過晋川來打并州元吉轉慌竇誕只勸不可去敵謹守爲上階下穆遜守將出曰某乞精兵數千掩來軍于晋川之內竇誕勸不可去穆遜曰據汝只是堅守似此何能立功名于後世乎兵法云軍半渡可擊今兵渡晋川不乘此時擊之直待兵臨城下將至壕邊深根固蒂難以動搖矣穆遜願决一死戰元吉大喜點精兵五千隨穆遜出并州迎敵軍至繡旗開處敬德提鞭出馬穆遜卻欲出迎後面軍士見敬德神威凜凜不戰而走穆遜止喝不住大敗退入并州城馬步軍折其大半元吉慌急差夏安星夜往長安見帝呈上告急書言敬德打死李仲文謝文應二將活擒去張達現圍并州至急望早撥大將引軍救護帝大驚曰敬德何人也安曰他覆姓尉遲名恭字敬德朔州善陽人也人稱爲百勝將精通兵法熟諳韜略身長九尺黑臉蝦鬚有萬夫不當之勇慣使竹節鋼鞭戰無不勝攻無不取非等閑之輩也時滿朝文武見說具各驚駭低首無語帝指班部中一人曰汝可引一軍去解并州之急其人應聲而出衆視之乃裵寂也帝喜封爲行軍總管撥新軍五萬差鄭樣林虎爲副將刻日便起先差人報知并州城內令元吉引兵出城助戰卻說金剛敬德在寨中每日令人攻城不能得下正在納悶忽見正南有救兵到了旗上乃行軍總管裵寂金剛問誰可迎敵敬德要去金剛曰汝旣爲前鋒且未可去更問其次吳植應聲而出金剛與兵五千交吳植去迎敵又問曰吳植雖然去了倘有疏虞未便誰敢再去帳下敬德堅執某願往金剛亦與兵五千兩枝軍馬去了金剛把軍馬離城且撤退二十里恐防城內元吉衝突之患且說鄭祥引軍前去與敬德軍相通兩陣對圓鄭祥橫槍立馬于陣前對陣敬德躍馬而出手提鋼鞭厲聲大駡逆賊敢來拒敵鄭祥大怒挺槍躍馬直取敬德兩馬相交鬥不數合被敬德一鞭砍于馬下唐兵大敗而走敬德率衆趕來至前面丹林直下一軍擺開乃林虎出馬來與敬德交鋒戰不數合林虎亦被敬德打死餘兵敗回來報裵寂裵寂大驚忙差大將武伯向慎初二人引一萬軍戰敬德并州元吉開門接應二將兵至兩陣封圓武伯出馬向慎初把住陣脚敬德出陣武伯挺槍迎之兩馬相交戰到十餘合不分勝負敬德佯輸詐敗望本陣便走武伯拍馬便趕背後慎初料敬德是計慌騾馬出陣大叫休趕武伯急勒馬回時敬德鞭早已到一鞭正中其背伏于馬鞍前後敬德便待趕來卻得慎初接住救得武伯回陣敬德驅軍掩殺兩軍混戰一場唐兵折多慎初引軍退回武伯口吐鮮血來報敬德如此英雄寂曰眞虎將也吾觀此人動靜難與爲敵必用奇計可以破之獨孤懷恩曰來日可令一心腹之士彼處投降金剛無謀必傾心見用使爲內應勝之容易此萬全之策元吉曰此計甚妙速早圖之即準備遣人詐降卻說金剛敬德與副將尋相等在寨中商議攻城之事忽報唐將魏承漢反來投降元帥金剛召至帳下問其故承漢曰某在唐爲偏將軍之職近與史仲翔一同引軍來齊王帳下聽調齊王徇私意將仲翔升爲前將軍將某不用因此背暗投明來歸元帥元帥正問之間寨外仲翔搦承漢出戰金剛曰汝武藝比此人如何承漢曰某雖不及可立斬之金剛曰汝若要吾重用必先斬仲翔然後無疑承漢欣然上馬金剛自出寨外觀之唐軍中仲翔在軍前大駡反賊盜吾駿馬勢不兩立承漢亦駡元吉匹夫用汝此等仲翔挺槍來戰承漢承漢持刀迎之交馬數合斬仲翔于馬下唐軍便走金剛叫軍休趕叫取尸首入寨剝下衣服內外看之復坐帳中喚承漢至叱左右拿下承漢叫無罪金剛喝曰吾自幼便識史仲翔如何故來瞞吾承漢便轉語曰此人仲翔之弟也金剛曰元吉叫你來詐降于中取事是否若不從實吾即斬之承漢只得招了金剛略施小計就此而要擒元吉其計如何	總批張達被敬德生擒而金剛親釋其縛未知何故兵法雖云軍半渡者可擊然大率堅壁爲上出戰次之試觀敬德陣中手段眞萬人敵也非用計以破之决不可勝若承漢之詐降豈足爲異耶 

第四十一回	元吉逃回長安城	金剛與承漢曰要吾饒你可修一封書叫元吉親自來劫寨如拿得元吉便是你的功勞承漢只得寫了書金剛叫把承漢監下秦榮問曰元帥何以便知其詐也金剛曰以動靜可知也元吉雖幼衆謀士亦善用人史爲副將軍必能武藝也承漢交馬斬之便知非仲翔吾故反覆其尸認之以疑其心然後詐言識仲翔以探之便得實也秦榮等皆拜稱爲神見金剛選一有膽勇善辨軍士叫去下書只說現用承漢爲先鋒明日晚間舉火接應萬望盡提大軍前來劫寨軍士得書徑到唐寨左右引見齊王說承漢有功加爲先鋒職特使某來下密書齊王問曰汝何人也其人曰某長安人也流落太原今魏將軍與某同鄉故特來下書齊王問了的當再叫本人回報來日三更爲期本人去了齊王差史仲翔帶一萬人馬前去劫寨齊王自爲後應是夜風清月白雲生東北霧起西南滿川陰暗齊王喜曰天賜成功也急催仲翔進時將至北寨寨內火起喊殺振天仲翔撞入只見無人急便退回左有吳植右有敬德尋相兩路軍圍裹將來仲翔死戰不能得出元吉引軍來救時金剛一軍殺退仲翔死于亂軍中所領一萬人馬十損八九只剩得些小敗軍逃回入城唐兵再不敢出卻說金剛斬了魏承漢再議攻取并州每日使人搦戰唐兵堅守不出次日金剛自至北門下立馬揚鞭指城上而言曰汝等鼠輩不早歸降更待何時吾若打破城池寸草不留正說間裵寂在敵樓上張見金剛在麾蓋之下旁若無人身上止披掩心甲斜紫綠袍欲摧土卒打城裵寂遂招呼弩手放箭望麾蓋之下而射金剛大驚急勒回馬時右臂中一箭翻身落馬城上裵寂見金剛落馬急引軍出城衝出卻被吳植引軍殺回救金剛回寨寂喝令三軍前進不就此時殺去更待何時指揮一齊死戰裵寂自掣刀在手引數百騎在後掠陣兩軍相合忽然唐兵陣後西南上數百面戰鼓齊鳴寂分後兵迎之只見敬德一軍卻從西南上悄地殺來唐兵大亂敬德背後掩殺裵寂慌退回時四下前後劉兵掩殺裵寂慌退折其人馬二萬卻不入城遂向西北路上引敗殘人馬逃回長安去訖敬德亦收兵回寨卻說金剛右臂中箭在寨中養病欲報一箭之仇遂令人四面攻打小校報知元吉裵寂逃入長安劉兵大至周回圍繞水泄不通元吉自登城觀看其兵八面分布整齊軍馬雄偉驚得心慌膽戰手足無措展轉無計可施即與心腹之士蔡福商議當夜裝作軍士帶至親家眷二十八口各人持刀勒馬元吉在前蔡福在後夜至三更殺出北門而去抹過敬德寨衆將知覺追趕不及已出隘口奔上西路而去比及天色微明城內衆將聚議則不見了元吉近詩曰齊王已于半夜帶領妻子偷出北門逃入長安去矣衆皆大駭似此奈何元君寶曰并州唐之城池咽喉之地也附庸極多此城若失其餘難保雖無主將留守城池尙固糧儲充足汝等各宜協力閉城固守不出交戰今齊王走入長安不過旬月之間必有救援待其救兵一至開城接應此爲上策衆皆曰謹從尊命卻說裵寂逃回長安比及入城之時元吉在後面亦驟然繼至二人共入見帝拜于闕下哭訴前事帝大怒曰汝這竪子損軍折將有何顏來見朕邪寂告曰臣非敢不竭心用事實力怯也帝復顧元吉怒曰汝爲留守位高權重實一方之表率三軍之司命也安危所係存亡所關正當捨命報國固其宜也奈何不顧其下私逃歸國縱敵得挺其志并州之城誰與共守汝須食人之食穿人之衣非土木之物安可亂朕國法元吉曰一時因敬德之勢難當愚兒力怯致獲大罪望父皇憫之帝聽言正在憂疑忽報并州將士進一敬德畫像告稱元吉逃回金剛敬德引兵日夜攻打衆將雖然固守因無主帥軍心惶惶想城下在旦夕乞望早令秦王移兵前來方能恢復不然將士死無遺類矣帝當殿令衆官展視敬德畫像果是身長九尺鐵臉圓睛橫唇闊口滿部蝦鬚雙鼻仰掀伸殺氣虎頭燕頷猛威星鑌鐵襆頭紅縧勒甲手持竹節鋼鞭信是黑煞天神之狀帝看了半晌心中大悲嚇得滿朝文武搖頭吐舌各個心慌此時帝怒略息復謂寂曰汝與元吉罪不容誅顧以汝是開國元勛朕兒至親骨肉不忍加刑特赦二人之罪仍復舊職鎭 守河東一路元吉在朝隨從征伐建功二人謝罪唯唯而退適李綱外入帝謂綱曰朕先因元吉不省世事特使殿內監竇誕同右衛將軍宇文歆二人輔助元吉鎭 守晋陽且晋陽雄兵數萬糧草可支十年興王之業一旦被其拋弃實所不忍朕今只問罪于竇誕二人此事可乎綱曰此皆齊王自爲摯家偷走二將皆不預知陛下當赦二人之罪使其滅賊以贖前過帝曰卿言有理朕即免之今劉武周據守太原數郡皆下一月之間侵朕千里之地每遣人取回秦王有表奏報正與王世充相拒未見勝負難以回軍朕甚憂懼朝內武將緘默不言各無破敵之策似此如之奈何綱曰協力足以成謀得將足以立功人力雖協而左右尙未得其助恐孤立不足以建功也臣見陝州總管永安王多謀足智極是勇猛陛下可詔此人前去必能破敵何必拘于秦王始能建功乎帝遂聽李綱之言一面先發使到并州遠近各宜固守練兵策應一面差使往陝州封永安王爲領兵都總管卻說永安王李孝基自守陝州聽知元吉逃回被武周占據數郡官軍不能破敵旦夕憂慮捶胸切齒其恨如此當日聞有使持節至接入其開讀其詔曰朕承天序纘奉鴻業除殘戡亂未諳其理今劉武周作害占據太原并州數郡民被茶毒唐之士民延頸鶴望朕用竦然坐不安席食不甘味以銜弟忠毅追踪召虎故特進領兵都總管增食邑一千石茲將天威柔服以德整肅三軍并州討賊以副朕意武德二年五月日詔孝基承詔受了官爵次日即下教場訓練軍馬分撥隊伍以趙德爲隨後救應監發糧草遂命于筠程權二人爲參謀陳淳爲先鋒發人馬五萬選定武德二年夏六月中旬出師水陸并進船騎雙行殺奔并州而來卻說金剛聽知孝基領兵前來救援聚衆將商議金剛曰李孝基引兵救援其勢必銳汝諸將有何拒敵之計一人挺身出曰某顧與將軍同破孝基如反掌耳衆視之乃夏縣人也姓呂名崇茂字敬夫殺其令自號魏主歸附于武周武周封爲太尉相隨金剛帳下金剛大喜即點水陸兵二萬與周榮緣領即日進兵聽得唐兵前隊已到石州下寨祟茂令周榮督一萬五千兵于河內結營崇茂引一萬五千兵于黃蛇鎭 下寨前後分作三營以拒唐兵卻說崇茂哨探得唐兵至近遂拔二寨之兵齊起列于黃蛇鎭 山下唐兵大至漫山塞野鼓聲大振兩下陣圓崇茂引程佐謝鐸二將出馬立于陣前遙望唐兵陣中涌出一隊紅面紅旗于內上將銀盔銀甲白馬紅袍上首于筠手持丈八點鋼槍下首程權橫駕宣花月斧二匹馬左右盤旋于筠揚聲大駡崇茂賊子限死臨頭尤拒敵天兵邪崇茂亦駡曰量汝李淵乃賊匹夫斗筲之輩如何敢妄即帝位復敢加兵于此自送死耳于筠大怒挺槍躍馬而出崇茂欲戰謝鐸驟馬而出曰看吾擒之謝鐸挺槍來戰于筠二騎相交約戰三十餘合謝鐸遮攔不住撥回馬望本陣而走于筠挺槍拍馬趕去程佐看見謝鐸輸了遂拍坐下馬輪手中金蘸斧來迎兩騎馬就陣前厮殺兩將戰到二十餘合不分勝負崇茂陣中一員裨將姓馬名雄見程佐勝不得于筠暗中一箭正射中于筠馬胸堂那馬負痛奔回本陣力盡便倒把于筠掀在地下人馬俱倒程佐趕來到輪起大斧望于筠腦袋便劈手未起處眼前一道電光程佐頭落尸倒原來是程權見于筠馬回卻待接應忽倒于前因此飛馬斬之故救了于筠乘勢掩殺崇茂兵大敗唐兵飛報捷音來知如何總評金剛旣殺了承漢再議攻取并州卻又被敬德悄地殺來齊王焉得不望長安走乎及并州進一尉遲畫像則舉朝之人皆憚其威矣非永安王前去剿滅則武周之怙强稔惡不猶然如故哉 

第四十二回	石州唐兵敗崇茂	卻說崇茂見斬了程佐忿怒越氣次日引軍復進程權于筠二將雙出程權躍馬持刀立在陣前單搦崇茂出戰崇茂大怒自揮寶刀來鬥程權二騎相交戰到二十餘合以上不分勝負于筠挺槍躍馬便出夾攻崇茂敗走程權于筠二將殺入崇茂陣中唐將獨孤懷恩驅兵掩擊先說于筠戰馬當先入陣正遇謝鐸一槍刺于馬下往來衝突如人無人之境唐兵大至殺敗崇茂之兵獨孤懷恩只不見程權于筠大驚曰若折了國瑞吾亦不用命矣綽槍上馬來尋行不數里見程權就馬上右手提刀左手揪住一人而來于筠接著問之程權曰我在亂軍中正逢著你的仇人故生擒到此于筠問是夜來陣外射吾戰馬的裨將馬雄于筠捉歸本陣斬頭瀝血祭了死的戰馬卻說崇茂折了程佐謝鋒兩個左右護臂勢孤力窮即時程權于筠遣人請于獨孤懷恩如今崇茂兵敗可乘虛劫寨拔去根本則劉兵頓失銳氣不敢拒敵矣懷恩曰崇茂雖然折了軍將河中周榮水軍不曾搖動半個敬德後軍繼至其鋒難敵倘或去劫寨後水軍登岸截斷歸路兵必自亂趙德曰此極容易先交程權于筠各引五千軍伏于山谷中如周榮不來只休倘來時左右兩枝軍馬于半路間殺出彼兵自亂矣永安王曰莫若先使小卒只做降彼先將劫寨之事告與周榮見火起必然來救卻令伏兵擊之懷恩用其計先叫程權于筠去埋伏了卻令小卒來行此計卻說周榮聽知崇茂折兵損將正欲去救忽然伏路軍引數個小卒來到榮問其故卒曰我等是獨孤懷恩帳前軍士爲懷恩賞罰不明故來投降就報機密今晚懷恩引軍乘虛去劫呂將軍寨必然放火故先來報知周榮聽了先使人來報崇茂那報事的已被程權軍路上截住殺了周榮點一萬軍去救自要當先時部下有一將姓鄧名夏禀曰小卒之言未可輕信倘一疏虞水陸并皆休矣將軍宜穩守水寨吾願替將軍一行周榮聽鄧夏之言令將一萬軍行是夜獨孤懷恩趙德翟遂分兵三路殺入呂崇茂寨中四面火起崇茂之兵大亂尋路奔走卻說鄧夏正行之間望見火光沖天而起令軍即進轉過山谷兩下鼓響左邊程權衝出右邊于筠殺出兩下夾攻崇茂之兵進退不得于筠斬鄧夏于馬下此時崇茂之兵兩路俱休周榮退下水寨五六十里崇茂引敗兵走于夏縣哨馬飛報并州然山坡後一聲炮響風捲出一面黑旗上書先鋒敬德四字衆將一見各個驚閃逃散永安王孝基見了心中大怒回顧諸將曰不就此時殺去更待何時千里至此實爲討賊而來破敵建功在此一舉敬德雖强匹夫之勇也何乃一見旗影輒自畏縮之甚邪即自掣刀在手驅軍前進兩陣對圓敬德出馬更不打話挺鞭便砍將來孝基手持丈八蛇矛來架兩馬相交雙器并舉鬥上四十餘合不分勝負敬德詐敗撥回馬從小路而走孝基勒馬後追追及一望之地敬德見孝基來得較近回頭一鞭打孝基落于馬下步卒擁至把孝基擒獲過去敬德以鞭稍招麾軍馬一齊掩殺各要爭功奮力向前殺衆無數餘軍亦奔山僻小路而走敬德令將孝基囚在陷車解送定揚劉武周處卻說武周見解到孝基即令人打開陷車親自降階手携孝基上殿高坐以賓禮待之拜爲都虞侯之職此時孝基暗思若不聽從必受其害只得欣然受之武周大喜設宴款待賞賜特厚另撥一宅居住孝基拜謝退于私宅坐止不安欲謀脫身無計可施緩步往來游于月光之下喟然嘆曰吾乃堂堂大將唐帝銜弟金枝玉葉不能竭力恢復土地反屈膝于臊狗奴豈丈夫之所爲乎從人方貴曰將軍欲歸唐乎孝基曰然汝從事吾數年尙不知吾之存心乎爲人臣而懷二心以事其主禽獸之行吾决不爲也今力不敵暫時屈從志在恢復得睹天日豈肯鬱鬱居于此乎吾正熟思無計方貴曰將軍此言正合吾意探聞城北一條僻路地名臨丘二十五里可通澮州界口莫若乘今初至武周防備未緊吾與將軍一人一騎裝作商賈明早偷離了北門面去比及武周知覺吾已走上五六十里此萬全之策也孝基大喜商議已定是夜二人不寐睚至東方漸白二人乃裹糇糧輕身上馬馳至北門則城門已開飛騰而出孝基曰此去如魚脫網孤鳥離籠再不復返矣城內武周知覺小卒告報逃去已遠武周亦不來追卻說孝基二人行了一日近黃昏左側已出澮州界口轉過山坡然後一聲炮響鼓角齊鳴人馬突然驟至一將挺出乃尉遲敬德也手提鋼鞭衝至面前大喝一聲逆賊走向何去鞭起打落孝基于馬下從人驚慌魂不附體亦撞下馬來隨即梟了二人首級遣人送至武周報捷原來敬德收服夏縣正欲移兵來打晋州恰好于此相遇不用交鋒被敬德斬之卻說劉弘基在晋州知金剛軍來在寨聚衆商議校尉呂榮曰北原離此六十里依山靠水極好屯兵今劉兵攻并州不下移兵來此若彼得了北原急難動搖可速去據住弘基從之即遣兵將望北原而往人馬回報敬德已占北原下了寨栅弘基自到前軍果見旌旗滿山寨栅堅固弘基自回寨正思破敵之策忽報劉武周又遣別將尋相抄過山後卻襲城南弘基大驚曰城南乃吾積糧之處若一失歸于何地連夜退兵回晋州細作探聽消息飛報金剛寨來金剛集衆問曰今有何計可破此賊參謀慕容钊曰弘基之心懼怕尋相襲城南今回晋州必分兵救應今當調一軍從澮州徑取城南一軍取晋州如不出迎當以攻打彼必瓦解敬德驍勇可攻澮州各當一路更以重兵應之攻打弘基必破矣金剛喜而從之差使召敬德進兵澮州吾自引軍繼至卻說劉弘基在晋州早晚使人哨探澮州夏縣消息只恐有兵此處暗襲忽然于筠到弘基以此言告之筠曰放心吾與史龍只消五千人馬自去澮州巡哨弘基大喜隨撥五千軍馬與之于筠辭了弘基引兵投澮州城進發前面哨馬回報澮州城西都是金剛之兵約有數萬遙望中軍白旗當中一面圈金繡旗必然金剛自至言猶未了于筠長子于師德年一十八歲身長八尺驟馬立于父側聽得此語笑曰趁他寨栅未定可分兵擊之筠曰正合吾意便令黃昏左側汝可引二千五百軍自澮州城北而進吾亦引兵自南面而來今夜月明三更爲約各寨會合隨即分兵兩路師德全身披挂驟鞭綽槍上馬遙望宋金剛寨進是夜金剛引兵到澮州城邊爲是敬德未至故就此處下寨先因中流矢左臂疼痛臥于帳中周圍使人護衛環甲軍守之三更時分忽寨中喊聲大舉軍中攬亂金剛急問事故左右報曰一軍從寨北斬圍而入爲頭一將勇不可當金剛聞之大驚箭瘡進裂恐帳外衆軍驚惶暗忍疾痛乃詐言軍中亂動者斬不知後事還是如何總評崇茂之兵固敗然河中水軍如故有未可輕爲劫寨者鋼鞭一挺而馬上隨落孝基誠無如敬德何矣幸有方貴之計越北門而出澮卻又落于尉遲之手何其不用交鋒而屢捷之若此也弘基在晋聊無破敵之策奚益焉 

第四十三回	唐殺民部劉文靜	原來師德軍到一涌而入在定揚軍中左衝右突所到之處無人敢當遠者槍刺近者鞭打死者無數只望于筠兵到爲外應并不見來四五次殺到中軍被弓射退師德殺到天明只聽得東北鼓聲大震師德只道父兵接應兵退看來時盡打劉軍旗號爲首一員大將乃尉遲敬德也躍馬橫鞭大叫反賊休走師德大怒挺槍來迎兩馬相交鬥到五六十合劉兵俱進師德部下之兵盡已潰散師德見敬德勢大望南而走劉兵一齊來趕至澮州城見後面人馬看看至近師德回頭大喊一聲入劉軍中鞭起處紛紛落馬師德大勝回來敬德見一人一騎又來追趕逼到橋邊師德勒馬回頭又殺入劉軍中鞭起槍槊死者無數劉軍又趕又回馬衝殺如此五番劉軍莫敢近傍師德緩緩而回後史官有詩贊師德單馬衝千軍詩云昔日張飛喝斷橋當年從此顯英豪澮州城外應難敵又見于家膽氣高師德自回劉兵退去方才于筠軍馬到來原來追入山谷走了半夜比及尋路而來見劉兵勢大不敢前進于筠師德父子相見說厮殺一事領兵退回城南來時尋相之兵已入城南安民了訖于筠見其勢大乃投浩州去了且說劉弘基聽知于筠兵敗城南已失遂盡起城中之兵出戰正與敬德相迎弘基遣呂榮出馬與敬德交馬被敬德一鞭打于馬下突入軍中來拿弘基弘基兵大亂弘基死戰引數十騎奪路而走敬德飛馬追趕擒獲而回餘軍潰散敬德入城令人請至金剛安民已定將弘基解送武周武周欲令其降弘基不屈監禁城南獄中發噴嘔血而死早有長史賈姬回奏唐帝帝甚痛憐之正值秦王世民遣張公瑾賫表奏言與王世充相持世充降得李密部將姓秦名瓊字叔寶此人武藝無比唐將莫能對敵謹謹相拒不敢退兵若拽動軍馬恐世充乘虛而進帝甚憂慮文靜進曰陛下宜下詔令按兵不動遣一舌辨之士與世充同盟共分天下暫時令秦王移兵向北緩緩圖之唐帝然之遂叫倫文震爲使賫禮物往洛陽陳說劉武周侵犯中原今吾二人講和罷戰共分天下望遣秦叔寶作興兵之意遙分其勢武周必令敬德報之敬德若東向則吾再出關口可圖洛陽矣如得洛陽君亦乘時攻伐武周此萬全之計也于是衛尉倫文震賫名馬玉帶至洛陽見王世充獻畢世充從之便令秦叔寶虛作起兵遙與唐爲勢叔寶曰此是李淵懼武周敬德之謀也旣然同盟不得不從吾兵且養銳氣待世民攻武周至急乘時而取河東也于是下令洛陽數郡之地各嚴教練軍馬選日出師世充之意欲待唐劉先相并吞力乏方可圖之秦王亦收兵緩緩而回此時帝從劉文靜之計遂與世充罷戰秦王得還唐國文靜自是得志出入朝廷略無忌憚裵寂私來見帝言文靜縱橫朝廷必有異志帝曰竪子安敢亂朕法度容緩圖之卻說文靜與裵寂二人皆帝開國元勛然文靜才能過于裵寂甚遠又累建有奇功而寂與帝有故舊之恩獨得寵用位居文靜之上文靜意甚不平二人遂成隙一日文靜與弟文起官封散騎常侍兄弟二人會飲酒酣之次文靜憤然發怒以刀擊其柱曰不斬裵寂這賊匹夫非大丈夫文起急以手掩其口曰勿得亂言此非吉兆也早有僕人將此言私報于寂寂甚忿之至是武周入寇文靜出使澮州劉弘基被執文仲敗死寂遂譖于帝言文靜與賊相通被侵奪諸郡不以奏聞無兵救援使王師敗績又累發怨言誹謗聖上帝聞之大怒遂下文靜獄中復遣裵寂與蕭瑀二人往獄訊之文靜曰吾昔居太原大將軍府受司馬之職與長史略等今寂已僕射居于甲第寵賫不資臣之官職賞賜特與衆人一等吾家囊篋卻無贏餘誠不能無少望只此便是若言吾有反意何人證見二人回報于帝帝曰文靜此言皆怨望之語反情實矣尙用誰爲證見何得無罪時李瑀在側與蕭瑀力爭明文靜不反帝終不聽次日秦王入見爲文靜固請曰昔在晋陽文靜先建非常之策事成乃告與寂知之今寂位反居其上寵任日隆故懷怨望實非敢反當以十世宥之帝素疏忌文靜爲人顧謂秦王曰此人橫暴今若不除終爲後患秦王唯唯而退裵寂又進曰文靜爲人多權詭而性猜險忿不顧難丑言怪節已暴宴矣今天下未靖恐爲後憂帝意遂决遣人獄中取出牽至長安市上文靜撫膺嘆曰高鳥盡良弓藏敵國破謀臣亡果不妄語今日吾死得其證矣遂引頸受刑年五十二歲時武德三年夏四月也史官有詩贊云昔年文靜振關中始自太原立大功凜凜唐朝謀略士巍巍當世納言公時來首建非常計數盡咸稱說不忠裵寂譖讒傷義氣令人哀怨淚痕紅是日斬了文靜時天昏地暗折水揚沙滿城百姓皆爲之下淚嗟嘆不已帝令文靖尸首用棺木盛之遷葬長安城外早有細作報入金墉城來王世充大喜曰劉文靜已死吾無憂矣左右問其故世充曰唐只此人是智略之士而不能用是天不欲令其平一天下也遂自驕大乃矯越王侗詔設以九錫冕有十二旒建天子之旌旗金輦車駕附以六馬備五時之副車旄頭雲罕舞八佾設宮縣出入警蹕時有術士桓法嗣自言能决讖語乃上孔子閉房記書一部書上有一男子手持一竿驅羊于前法嗣說于世充曰隋楊姓也乾一爲王王處于羊之後乃大王代隋之符明矣法嗣又上莊周人間世德充符上下二篇言與大王名協明受符命德被人間爲天子也世充大喜曰此天命也遂拜法嗣爲諫議大夫世充恐人不信乃令軍士羅取飛鳥書符命于帛係于鳥頸放其飛下令有能彈捕得鳥而獻者亦拜官爵百官勸進時納言蘇威年老致仕在家世充以威是隋之大臣素有名望每奏表必署威名世充于東都之地諸將皆有尊世充爲帝之意且看其事如何總評文靜首倡大謀賞不酬勛又以讒死而太宗不能力救何也曰非不能也不敢也文靜晋陽引寂見世民之時有漢高魏武之比而未嘗歸心高祖寂則高祖所厚而世民所薄也其不敢力諫爲是也歟爲文靜者功名已著而不能引退以全身其才雖高而識則淺矣 

第四十四回	廢越王世充篡隋	此時世充知衆將有推戴之意遂使段達協于越王侗曰天命不常今鄭王功德甚盛衆臣會議言隋祚已終伏望陛下效堯舜故事將大位傳與鄭王上合天心下合民意則陛下祖宗幸甚臣等議定今乃奏知侗大怒曰天下者高祖天下也若隋祚未衰此言實不可發若天命已改何煩禪讓公等或祖稱舊臣或台鼎高位旣發此言朕何賴焉段達聽之滿面羞愧而出至夏四月百官聚于大殿正在商議朝廷大事忽見世充驟然而來帶劍上殿侗側目視之世充叱曰視吾何爲非有四目兩鼻惟多智謀耳侗默然不答衆臣又奏鄭王功德巍巍宜以禪位侗曰汝等何相逼如是教朕而舍萬世不毀之基業乎世充厲聲曰吾東西馳驅累建大功今爲天子汝懷不容之意乎侗曰誰敢不從世充曰龍潜于淵何視人如鰍鱔也侗汗流滿面半晌不能言世充乃冷笑下殿侗退回後宮痛哭曰王世充篡逆之心人皆知之吾不能坐受廢辱次日召僕射史綱常尙書崔維二人入後宮侗哭曰王世充篡逆請汝二人至此一同起兵討之史綱常曰不可昔魯昭公不忍季氏敗走失國爲天下之耻笑今重權已臨王世充之門久矣內外公卿及四方之士不顧逆順之理皆爲之效死非一日矣且陛下禁兵寡弱何所資用一旦不能隱忍是欲除疾而疾益深疾若深爲禍不小矣陛下不可躁暴侗取懷中黃素詔擲于地下曰是可忍也孰不可忍也吾意已决矣便死有何懼哉侗回身入丁濟謂伍尙春曰事已極矣空自求誅族當往求首以免一死尙春曰然乃喚史綱常曰雖有智慧不如乘勢今不先去死在即目矣綱常大怒曰主辱臣死天下至理願以殺身爲報聚集殿中宿衛蒼頭官僮三百人鼓躁而出侗仗劍升輦叱令左右送出南關綱常伏于輦下奏曰陛下欲以數百軍而伐世充是驅群羊入虎口耳空死無益臣非惜命實見事之不行也侗曰吾軍已行卿勿阻當于是遂出卻望見段達將引樊汜項道元等數千鐵甲禁軍又如雲集侗仗劍大喝曰吾乃天子也汝等突入宮庭欲截王也于是禁軍面面相觀皆不敢動段達喚樊汜曰鄭王養汝何用正爲今日之事也若己一敗汝等全家誅滅也樊汜乃掣劍在手顧與段達當殺也當縛之達曰鄭王有命是要死的不要活的樊汜捻槍在手徑奔輦前侗叱曰匹夫敢無禮也言未畢一槍刺中侗胸堂撞出輦來樊汜大叫曰奉君命殺無道昏主又再一槍刺于背上透出侗死于輦傍伍尙春見了捻槍迎殺被樊汜殺死衆皆殺得四散使人報王世充世充人見侗已死佯作大驚之狀以頭撞車輦而哭隨即四下通報各大臣世充曰國不可一日無君且將天子尸首用棺木盛貯停于偏殿楊侗亡年二十二歲世充會大臣定擬弒君之罪尙書令左翊曰獨斬段達以謝天下世充久之曰再思其次靖曰惟止于此不知其次世充曰樊汜大逆不忠殺其主上推出剮之夷其三族樊汜大叫曰非吾之罪段達傳鄭王之教殺君世充令先割其舌至死含糊而駡盡夷三族後來史官有詩爲證憶昔當年王世充弒君當闕赭袍紅卻將樊汜夷三族欲使黎民盡耳聾段達等議立新君皆勸王世充就鄭正統以安衆心世充猶三讓乃遣諸將以兵清官遂龍戎服法駕前引鼓吹入宮每歷一門從者必呼至東上閣換了袞冕然後向就正殿即皇帝位建元開明國號爲鄭乃封其兄世衡爲秦王世偉爲楚王世惲爲齊王諸族之中依次封職立子玄應爲皇太子玄恕爲漢王其餘大小官員各有封爵每出則輕騎而往皆無警蹕游歷衢肆行人但令其止立徐謂其百姓曰故時天子居于九重在下之情無由究察世充非貪位者本救時耳三若一州刺史而已自是事皆親覽當與士人共議之畢竟還是如何總評東都諸將雖有推戴世充之意然世充自分詎可脅隋正統樊汜輩顧乃弒越王于輦下是大逆也世充乘此而就位是亦一大逆也故斬樊汜以謝天下尤當斬世充以謝越王則兩人之公案定矣 

第四十五回	李世績復歸大唐	當年五月王世充弒隋王侗謚曰恭皇帝自立爲帝國號爲鄭大小官員拜舞咸稱萬歲早有人報入長安秦王驚曰王世充爲帝實心腹之大患也爲禍不小今日征伐有名矣非吾親征不可遂上表于帝一面遣李靖至太原迎敵武周一面起唐兵十萬糧草數千輛皆置車箱于其上命史岳王常爲先鋒陶武欽馬三保爲護衛兵離了長安望洛陽進發正行之次忽報竇建德結連突厥侵唐相州刺史呂珉戰敗而死進攻衛州執河北大使淮安王李神通同安長公主及黎陽守將李世績世績之父徐蓋魏徵數人皆被擒獲其鋒甚銳秦王聽聞大驚曰世勛爲吾腹心何如亦降夏邪失了一臂令吾旦夕不安正議間忽見一人輕弓短箭獨馬單騎而來衆視之乃世績也投見秦王滾鞍下馬拜伏地下秦王曰汝事建德復來見吾欲作奸細邪世績曰臣與魏徵本魏降將幸蒙不弃荷國重恩安敢有負殿下特因勢力不敵被奸計所賺不得已而降之暫爲安身之計志在復仇喜得建德釋以不死使吾仍居舊職保守黎陽又復拜魏徵爲起居舍人恐吾有叛遣人執吾之父爲質長隨爲賀以耆老禮待之甚厚是以難爲行動秦王曰汝今此來何意世績曰專爲義氣而來特報消息秦王曰汝用何計可脫世績曰吾與魏徵郭孝恪二人計議待建德去征河南則掩其不備劫斬其營隨領其衆并得吾父及建德所據州郡皆歸于唐不料建德自得黎陽之後晝夜提防最緊號令甚嚴以此所謀不軌每聞殿下與鄭相持被其將秦瓊勇猛不能取勝并州諸郡又被劉兵所攻臣聞之坐臥不安今因公抽身不遠千里而來以慰殿下之望秦瓊與吾皆是魏臣交結極厚殿下可修書一封吾裝作雲游道人私離了夏前去洛陽詢見叔寶陳說利害務使同歸于唐可敵敬德可復并州數郡之地而洛陽不久亦歸于殿下矣秦王曰人皆言公降夏吾獨不信知公秉性忠貞今果然矣若得如此社稷之福也然父子之道乃天愛也茂功無以吾爲念而割其天愛待與令尊大人得盡其恩義世民再從聽教今以河北之事付于足下世勛乃拜謝便欲行秦王曰再聚一宵來日相餞長孫無忌入見秦王曰茂功乃天下之奇才也在唐盡知軍中虛實若使北歸建德執其父爲質而以重用世績必傾心事之來攻我軍勢必危矣望殿下苦留休教此去從建德建德若斬其父世績必與父報仇力攻建德矣秦王曰不然使人殺其父吾獨用其子不仁也留之而不使去以絶父子之道是不義也吾寧死不爲不義之事况此去必成大功何以留爲衆皆感嘆而去秦王請世績飲至半夜秦王曰今聞公之行使吾如失左右手雖龍肝鳳髓亦不甘味也世績曰殿下勿憂臣專爲說叔寶而去不日必副所望矣世績相別而去自趲程回樂壽入見建德施禮已畢建德曰足下幾時歸于何處世績曰自幼好游獵持弓試箭漫興郊原若久不出體必生病昨者閑行數日探聽消息老父幸蒙慈念世績不勝愧感建德曰令尊在此汝可晨昏以盡人子之道吾以此待聽教誨矣世績拜謝卻說世績自歸夏後建德使守黎陽略無叛意因勸建德進攻滑州滑州刺史姓王名軌爲家奴所殺持其首級投降建德世績曰奴殺其主大逆之道也焉有此理當斬之以警其下建德從之即斬其奴而將軌首復送滑州滑州吏民感悅即日請降于是其旁州縣皆望風歸附建德從世績之計也世績言必合于理建德深自嘉納由是上下協心君臣一體雖有微隙亦無猜忌之意卻說世績暗思臨別秦王許以乾功歸唐欲求脫身無計可施是夜閑行于月光之下長吁短嘆忽見一人自外而入笑曰茂功何故如此有何不决之事何不與我商議而自苦也視之乃魏徵也世績請坐而謂之曰世績之所嘆者因吾父在夏恨無脫身之計也征曰汝何不乘此先自逃去吾即往建德處上表密言汝歸心不定恐有變動宜爲提備建德知覺汝已自去遠矣倘加罪令尊先令長史蘇謹當殿陳奏其便益建德無謀之輩必被其瞞過此人與吾生死之交知建德非眞王常懷去國之心亦欲同我歸唐未得其由若托他爲腹心必能保護令尊無事足下忠孝能兩全矣世績一面收舍行裝次日魏征入見建德具奏世績歸國之事建德曰吾自有計留之卻說世績平明帶領郭孝恪等數十騎輕弓短箭裝爲游獵之狀徑出南門望官道進發當日建德正論世績事未定左右來報世績帶數十人從南門已遁去了建德聽言大驚曰世績果去矣衆皆愕然一將挺身出曰世績叛夏歸唐可誅其父某顧將三千鐵騎當生擒世績獻與陛下衆視之乃曹旦也曹旦要趕世績如何總評王世充弒君奪位秦王討之師出有名且世績非降夏暫爲安身之計志在復仇耳即使北歸建德此去必成大功茲秦王所深信而不以爲疑也及與魏徵面策卻假游獵之狀以還國其果不忘臨別之言乎 

第四十六回	蘇世長結連朱粲	建德部下諸將中只有曹旦不快世績常有讒譖之意故要去趕言猶未了僕射蘇謹進曰世績唐臣不忘其主也更有何罪陛下可赦其父以勸爲臣之節建德喜曰事主不忘其本眞天下之義士也何以追回曹旦曰世績歸唐是縱虎傷人也今後爲禍陛下休怨建德曰世績非負義之人也曹旦曰彼各爲主豈容人情邪建德國使歸致主以全其忠特赦其父以全其孝此等之人吾甚敬之汝等皆可學之建德叱退曹旦不肯交趕遂赦其父徐蓋聽其自便加封魏徵爲中書令後來史官有詩爲證孝子忠臣常是偏徐公兩事盡周全君仁故有謀臣直弃暗投明自古傳麗泉贊一絶云茂功原自是英雄叛夏歸唐兩盡忠威鎭 河東謀涉遠當時忠孝有誰同當時報入長安世績復歸于唐帝大喜乃遣使修好建德建德即以淮安王神通及公主等令人護送歸于京師自是唐夏和好略無侵犯卻說世績帶領郭孝恪等數十騎離城而去數里之地藏秦王之書一封明珠十顆內有一顆夜行珠能照一里之遠并盔甲兵器衣服鞍馬盡付孝格吩咐數言如此如此孝恪領命率數騎辭別世績徑往西北一路未知何處去了只撇下世績一人頭戴儒冠身披道服腰繫麻縧脚穿草履腰間拴下幾個藥葫蘆裝作雲游道人徑往汴州世績先遣使拜見秦王叫秦王致書楚王朱粲使朱粲起兵侵鄭牽動世充之勢世充知有南患逼近巢穴恐吾兵前犯首尾不能相顧必不敢動兵雖有叔寶勇猛無敵不日必得歸唐世充武周易爲縛耳長孫無忌日茂功遠去未知虛實不可遽信其言恐其中有詐秦王曰彼曾已許言必不負吾此實金石之論安得不信恐叔寶必落世績彀中須得一人出使楚國修其和好則吾事濟矣諫議大夫蘇世長進曰朱粲與臣舊有一面之交致書賫奉金帛憑三寸不爛之舌陳說利害無不從矣秦王大喜即修書遣蘇世長行卻說楚國朱粲亳州城父人也初爲縣吏大業中從軍伐賊于長白山亡命去爲盜號可達自稱爲迦樓羅王領衆十萬度淮著竟陵沔陽所至殘戮無遺瞧僭號楚帝建元爲昌達攻拔南陽義興末年與山南撫慰使馬元規戰官軍大敗收其餘衆復振至二十萬所克郡縣皆發藏粟以食遷徒無常只聚毀城郭不務稼穡專以劫掠爲資于是人大饑餒死滿道路其軍亦匱乃掠小兒蒸食粲且戒其徒曰味之甘美豈有過于人乎他國若知亦只恤吾因無儲食故如此而已勒其部下掠得婦人孩子分享軍士隋著作佐郎陸從典通事舍人顏愍楚謫居南陽粲初引爲賓客後及食兩家于是諸城恐懼盡皆逃散時顯州首領楊士斿田瓚二人起兵攻粲旁郡響應戰于淮源粲大敗遂挈帶士卒奔往菊潭遣使乞降于唐帝納其降詔令仍居楚地號稱楚王當日正與侍臣議事間忽報唐遣諫議大夫蘇世長至楚粲使人接入引至金階分賓坐定粲曰仁兄自別之後再不會面未知足下歸于何處世長曰某見唐帝神文聖武以膺大統應天順人以宰制中原秦王掃清六合席捲八方萬里傾心四方仰德實乃天命所歸非人力可爲以此小弟投奔唐主授以諫議大夫之職今奉秦王之命遣吾賫書投拜楚王接書折開視之書曰唐秦王李世民頓首再拜書楚王仁兄殿下伏自晋陽一會從往城父爲縣佐之後寒喧屢隔積有數年仰德之私未嘗少替邇者猾臣王世充弒君奪位人人得而誅之今兄之勇掃蕩賊酋功最居右天下共知旣稱楚帝其地伏賴以安兄以上順天心歸投唐室父皇舊恩授兄王節以復其地今世充上負逆天之罪侵犯大唐之境王兄倘不弃舊日之情即興一旅之師上以報我父之恩下以救蒼生之急使故隋帝雖在九泉亦不泯王之德同擒此賊以祭恭帝雪其天下之恨幸甚所得其地與王共之世民兵旅之絆不及迳造專遣諫議大夫蘇世長賫書千憤不勝慚愧伏乞電鑒不宣楚王看書已畢安排筵宴款待故人酒闌粲曰足下請回以復王命不勞王師只我自去擒賊獻捷于唐世長辭別而去粲遂選定人馬前伐鄭國卻說李世績帶領數人各將黃金數斤辭別秦王去了在路行了數日暗想今吾去說叔寶使直忠烈難以一時口說須用一奇計方可行事今已至洛陽界口當用何計而行原來蘇威隋之老臣現歸世充仍居太師之位極得寵愛貪財愛利凡事賄賂此人必得如意世績欲往拜見共謀叔寶之事正在躊躇忽聽路人傳言有一軍官帶領士卒押送糧車于路上往來世績詢究何人時人答曰此人乃魏降將姓程名知節因李密戰敗北邙亡歸于鄭世充遂以重用令其催趲糧草實世充股肱之人也世績喜曰吾事濟矣知節陸德明與吾俱是一體之人今二人在世充處若往投見必動故舊之情陳說時勢利害之事何愁叔寶之不歸乎遂趨前進果見人馬糧車紛然而來世績從林間突出叫聲知節賢弟不見多時知節一見認是世績即滾鞍下馬納頭便拜知節曰仁兄別來無恙聽聞兄在黎陽敗績今現居于何處因甚到此世績曰弟可屏去左右吾有一事從汝商議因建德執父爲質使吾復守黎陽吾與魏徵設計得以歸唐現秦王與鄭相持叔寶極其勇猛不能取勝想世充非眞命之主久後必敗知賢弟在此必念舊情因與秦王謀計致書奉金令足下謀說叔寶同歸大唐不失封侯之爵知節日吾與秦王昔在老君堂內吾以月斧砍之因見八爪金龍不能砍入知是眞命之主若投彼處恐其懷著舊恨則吾將安往世績曰汝所言差矣昔之在魏彼此各事其主實臣子之職耳安有懷恨之理今秦王寬洪大度求士如雨吾料叔寶忠烈之人難在一時口說弟有何計引得同歸于唐必得重用弟請勿疑知節曰旣然如此吾有計較太師蘇威與吾至密陸德明甚是相托汝但放心容緩圖之世績曰秦王遣某以此事托足下若得事成畫像凌烟垂名不朽遂向囊中取出黃金百斤付與知節知節曰事未成功安敢受祿世績曰此非酬德之禮特與足下任從支用以行事耳知節方始受之曰仁兄回啓秦王若是叔寶領兵出戰切須堅壁固守按兵不動旬日之間其事成矣須要打聽虛實兄當疾來叔寶處再會言畢世績辭別而去卻說知節受得黃金歸至營中展轉無計可施遂見叔寶乘暇以言挑之曰魏公李密與世績魏徵數人投唐去後惟我二人來投鄭主今世績在唐爲秦府軍師魏徵爲長史數人皆得重用今思我二人虛負蓋世英雄超將略擇非其主世充弒君奪位天下爲仇况又信用讒佞殺戮忠良吾每望之不似人君今聞秦王世民仁慈大度下士惟誠納諫如流用人不弃此興帝王之氣象今唐鄭相攻尊兄若不早定大計異日死于不義悔之晚矣叔寶曰爲人臣止于忠今旣投鄭而生二心是不忠也難與後世爲臣子之法汝匆多言再言必斬知節惶恐而退歸家未及半晌忽陸德明至德明素與知節極厚接入書院坐定茶畢德明見知節面有憂色德明曰弟有甚事不决面有憂色何也知節曰吾有心事共汝商議汝勿露言德明曰但說無礙知節曰因見世充非眞明之主適自叔寶而來說其歸唐略有不從之意反以見怒作事不成是以憂耳總評唐夏和好略無侵犯實世績兩盡其忠故耳蘇世長結連朱粲令其侵鄭以牽動世充之勢此計亦績之爲也彼叔寶蓋世英雄倘得引其歸唐則鄭國虛無人矣吾不審知節一言之挑即能成事否 

第四十七回	世績雲游訪叔寶	德明曰汝欲歸唐吾當出首知節泣拜曰君若如此吾族皆休矣德明曰吾今二人刎頸之交安肯負汝前言特戲之耳吾亦欲歸唐爭奈鄭主待吾已厚不忍去之知節曰兄言錯矣世充雖升兄爲漢王之師王玄恕卻無尊師之禮輕賢慢士兄豈不羞乎况今南有朱粲之兵西有大唐朝夕對敵又有梁主李軌侵掠不止人有離心上下相忌其勢不能久持吾與兄長有日俱填溝壑有何利益于此間乎可速爲歸計德明曰汝言極是吾安得不從焉知節曰只有叔寶不從汝留在漢王處道其無一事鄭彼必致疑離間上下叔寶鐵石心腸亦不能自存矣德明曰吾必同力相助知節即將百金共德明迳送蘇威稱言叔寶每出兵交戰則唐兵堅壁固守恐有內變公當度之蘇威受得其金每言叔寶難用恐有貳心漢王玄恕亦譖叔寶自此世充遂疑叔寶久不建功又不進兵欲遣人執叔寶詣金墉問罪叔寶聞之大驚亦不自安正在猶豫之間忽見一人儒巾道服麻履絲縧腰繫數個藥葫蘆遠遠而來視之乃故人徐世績也叔寶接見便動故舊之思延入營中施禮已畢世績曰世績自別賢弟許久不想賢弟名已冠世威風搌動關中憶昔相從多蒙教誨至今感德不忘賢弟歸于鄭王大獲全功洛陽之士莫不嗟服叔寶曰聽聞尊兄弃唐歸夏事于建德如此裝飾得非林下道人者乎世績曰耳目較近可逼去左右吾有密事于汝商議吾非學道之人今奉秦王之命令吾拜見足下謀以大事恐人致疑故如此改裝雲游四方人不識耳遂獻上秦王手書叔寶折開視之書曰唐秦王李世民端肅書奉大德秦將軍足下蓋聞天生不世之君必有不世之臣是以微子去殷韓信歸漢彼皆畏天知命觀存亡之符見廢興之事故能成功于一時垂業于萬世也今王世充弒君奪位天人共怒况此賊詭詐器度淺狹妄語咒誓乃死巫嫗耳豈撥亂之主乎將軍之所共知今洛陽內亂梁楚臨郊王侯共逐人民離怨四境分崩吾父皇自歷霜雪與士卒同其甘苦先定長安經營河北英豪雲集百姓風靡不聞古人有云良禽擇木而栖賢臣擇主而佐將軍誠能悟成敗早定大計則轉禍爲福在一時之間矣今南有朱粲之兵西有李軌之患將軍居其中首尾不能相衛美玉陷在污泥良可惜矣蓋王者迭興千載一會今若歸唐必居重任掃清宇宙得濟斯民垂名竹帛畫像凌烟豈不美哉特獻黃金百斤乞惟將軍擇其便宜謹書叔寶看書畢笑曰深感秦王厚惠只吾身在此心亦在此秦王豈知我哉今私受其金是不義也背主而去是不忠也吾以死爲期安肯爲不忠不義之事乎因卻不受世績曰弟言差矣凡大丈夫處世不分輕重非大丈夫吾意王世充待弟萬不及秦王今三路之兵相攻世充已欲加罪足下進退無由吾以舊契特來盡情訴告何故堅意執滯弟請度之叔寶曰吾知秦王留心于我然吾旣事鄭主不可背之容某從容計策然後方去世績曰事在危迫之際其勢已見尙何疑乎正商議間家童入報漢王之師陸德明相探叔寶叫世績只在屏風後權避叔寶出接至帳幕施禮已畢德明曰吾有事來相告未審將軍知否叔寶曰何事實不知之德明曰今南楚朱粲侵鄭一日二次來報軍情甚緊鄭主欲回軍顧家見唐兵堅壁不戰恐有躡後之患事在不决深疑將軍遲滯不進別有二心旦夕倘生不測故不避鐵鉞特來剖露叔寶長嘆一聲曰此事惟天可表吾以忠心事主何有異心必甚人在鄭主處譖言離間君心使吾上下猜忌謀敗其事此乃反客待主之計君旣疑臣必致以死雖知是計無可奈何德明曰足下今視世充猶如腹心吾見世充之視足下如草芥矣大丈夫處世當轟轟烈烈早决去就安忍屈膝下賤似女子行事甘受其辱乎叔寶正在猶豫忽將軍李君寶田留安二人并至亦言其事叔寶請于後堂會飲忽報程知節來見叔寶曰君等只此少待吾去見咬金看其說甚言語知節曰日前小弟陳說世充利害早作歸計尊兄不聽今日果有此事如之奈何叔寶曰方才德明衆人在此正言此事吾請在後堂汝可相見商議其事知節遂入與衆人共飲世績從屏風後佯言曰汝等欲叛鄭歸唐吾先去見鄭主報知其事知節德明二人先已會意但笑而不言君實變色怒曰忠臣不怕死怕死不忠臣吾寧就死不受世充野狗奴之辱也即先殺汝以絶口禍次後投唐君實拔佩劍欲殺世績叔寶向前扯住君實之手夫知件命加何總評歸唐之說叔寶不即相從故知節陳說利害蘇威受金離間無非欲其蚤作歸計成功于一時垂業于後世耳哪知叔寶堅心事鄭不肯遽有異志蓋世充固非眞命之主而寶實爲忠貞之臣矣 

第四十八回	秦叔寶弃鄭投唐	叔寶曰茂功實爲吾事不辭跋涉來此乾功恐君等奸謀故避在屏後今見衆言俱各披肝瀝膽眞情相訴特以言戲汝勿得躁暴于是君實遂按劍在手怒氣方息世績曰吾非爲利祿而來專爲此事欲見君等今天所賜願必酬矣叔寶見衆人皆有去鄭之意遂出秦王之書令衆觀之衆人不勝喜悅世績顧叔寶曰足下曾聞徐文遠之事否叔寶曰某實不知之世績曰徐文遠賢明之士昔至東都見于世充即拜之或人問曰君見李密嘗有傲慢之心今一見世充而先拜之何也文遠曰魏王君子能容賢士鄭主小人能殺故人我如何不先拜之文遠之言衆所皆知今足下爲何不决大事而爲婦人之情死填溝壑乎今有劉武周手將尉遲敬德極是英雄天下無敵一月之間奪唐千里之地唐將皆不敢當我在秦王面前開了大言除兄可爲敵手是以秦王專盼足下猶昔先主之候孔明也叔寶曰公奬譽太過孔明乃一軍師吾何敢當世績曰若比孔明誠有不同以吾觀之足下過于關張遠矣有此英才而不弃暗投明歸唐破劉人笑足下怕在敬德鞭下而死故不敢去果實如此莫若回鄉修眞養命何居此亂邦事賊爲伴乎叔寶曰想尉遲敬德有勇無謀之輩豈足介意世績曰汝實不懼則同吾去挂總管之印擒獲敬德復唐故地位必列王侯之上垂芳名于不朽豈不美哉叔寶聽聞拍手怒曰吾意已决誓先殺此賊以顯清名青茂功回復秦王明日出兵對陣自有計較明人不作暗事吾在陣上辭別鄭主即自歸唐知節衆人聽罷皆拜願隨鞭鐙商議已定世績辭別回去叔寶遂令李君實田留安二將星夜逃回洛陽搬取五家老小裝作客商潜地出城俱往投秦王處二人辭別而去麗泉詩云多語多言衆所箴要將頑石變成金非因巧計移瓊志焉得恩功簡帝心世績歸見秦王言叔寶明日出戰與鄭相離之事秦王喜曰叔寶來歸大事必濟吾無憂矣世績曰殿下當效漢高祖拜韓信之禮待之秦王曰謹從尊教但吾居王位難行天子推轂之禮待其來日以桃園結義待之如何世績曰此極有理卻說叔寶與知節商議定計遂按兵不動只見秦王出兵列陣令人索戰小卒每報世充世充曰黃口孺子之輩安能當我叔寶乎仍命叔寶領兵拒敵只見一人面如棗色圓眼虬髯紫袍金帶象簡當胸衆視之乃太師蘇威也蘇威向前奏曰今叔寶堅辭固守猶豫不進恐懷不測世充驚曰吾待叔寶不薄安有此事蘇威曰日前人報唐軍師徐世績投見叔寶營中不知說甚言語飛馬而去旬日之間見叔寶按兵不動觀其動靜莫非其中有變陛下當親行以馭諸將勝負在此一舉今朱粲侵擾邊疆擬在回兵若我戰勝則與議和回兵若敗則分兵設疑守吾境界撤旅旋師世充大悅遂傳令親行誓殺唐兵卻說叔寶知節二將領兵前行與唐相敵至郵州九曲列開陣勢世充遣人催戰只見二將帶領人馬往西奔走離卻百步之遠勒馬回陣滾鞍下馬望世充納頭便拜曰臣荷陛下不弃委以重任非臣不欲終身事主以報大德因見陛下外假仁義內多猜忌聽信讒言謀殺臣等恐有功不賞徒勞無益實非托身之處今臣從此拜辭歸事別主望陛下勿以臣等爲念世充正欲啓言二將即翻身上馬已奔唐陣去了世充大怒遂勒兵逐之秦王親自立馬陣前看見遂手持兩色招旗麾動二陣人馬并進兩下夾攻鄭陣大亂自相踐踏死者不計其數世充敗歸本陣卻說叔寶知節二人參見秦王拜伏于地秦王大喜即以手扶起二人叙其間闊之情秦王曰憶昔金墉一會荷蒙釋放至今銘刻不忘每懷報德無由得會今承下顧大慰生平之望叔寶曰當今之世非但君擇臣臣亦擇其君耳每自愧不能奉事殿下顧乃屈膝于鄭誠肉眼無瞳不識其主忽接見茂功得睹華翰便知殿下有寬洪之量仁慈之德留心臣等故不自忖度與知節弃暗投明今世充奔還洛陽失卻臣等股肱不足爲事亡在旦夕矣劉武周敬德勢雖猖撅吾二人志在擒獲以報殿下大德秦王曰誠得如此則富貴與君臣共有之知節曰臣在魏時已知殿下眞仁明之主只是不能趨拜今見殿下不念其舊惡誠心相待願施犬馬之報雖肝腦塗地萬死亦不辭也秦王曰吾無異心君等勿疑遂設宴款待酒至數巡忽報轅門外有十數騎到衆視之果見一隊游獵之人輕弓短箭而來見了秦王滾鞍下馬視之乃李君實田留安也搬送五家老小驟然而至秦王以禮接入與叔寶相見叔寶問曰德明家小如何亦來此處知節備言其事正議論間又報轅門外有一秀士儒巾道服其人不俗輕身趨入不知何人秦王心下大疑令人接入拜見以禮秦王問其來意德明未及回言叔寶向前告曰此人是鄭主次子漢王之師姓陸名德明也與臣一體之人見世充非眞主每每用計使數子歸唐皆賴此人之力也教臣先來報知今始至此秦王駭然執德明之手曰久仰尊名今幸得睹聞貴州之人皆願傾心以投鄭主君何獨回心見某也德明曰方今天下汹汹民有倒懸之急德明願從仁義之主以安天下特背王氏以投明公秦王大喜遂令德明與衆相見是日宰牛殺馬開設筵宴效著桃園結義故事分班而坐叔寶世績年長居于首座知節德明次之君實留安二人坐于左右六人共飲秦王自作主宴觥籌交錯鼓樂駢闐世績曰殿下開設此宴乃龍虎相逢君臣聚會誠千載之奇逢也秦王舉杯言曰今日得會一文四武皆賴茂功之力當滿飲此杯茂功拜受一飲而盡次至叔寶面前秦王曰吾與足下結生死之交雖然異姓名爵不同敬足下之德耳汝年長于我願拜爲兄叔寶曰臣無寸箭之功何敢受此世績曰昔漢高祖拜韓信爲元帥奉投推輪韓信感其大恩後來九里山前滅項定劉成其大功開漢四百年之基業今我王拜汝爲兄欲以重用志在恢復唐之故地故效桃園之事結生死之交足下亦如關張之事劉備韓信之事高祖建功樹業以酬其德足矣何必卻人來意叔寶曰殿下旣待臣以手足之情則臣之答殿下自當犬馬之報何必如此秦王只以兄呼之麗泉詩云知節秦瓊不暗行陣前辭主入唐營若非世績求賢士誰與高皇定太平王世充見二將投唐陸德明辭去知上下心離又見南楚朱粲兵勢緊急是夜分兵保守邊城潜軍以退秦王探知遂决意西歸留總管鄭善果領兵三萬以防世充入寇未知如何總評叔寶弃鄭投唐非茂功之力何以至此秦王效桃園之事結生死之交誠千載奇逢也叔寶焉能不如關張之事蜀韓信之事漢乎卻又有知節德明輩雲龍風虎一時共事世充更借誰人爲助而不潜師以退也哉 

第四十九回	叔寶污敬德畫像	秦王拔寨而起回兵直至長安大軍屯于霸陵州秦王引衆將回至西府次日朝見父皇拜舞已畢帝曰吾兒東征西討削平海內今日回來大慰所望秦王曰兒遠離膝下有失晨昏之儀望父皇赦兒不孝之罪帝曰汝因王事靡監不遑寧處何罪之有秦王曰兒與王世充相拒每日厮殺互有勝負忽接見玉音降臨始知劉武周猖獗入寇每欲移兵前敵恐世充乘虛而入難以回軍正在猶豫忽值李世績來到二人會計著令鄭善果領兵三萬以防世充入寇因引世充原降魏將秦叔寶程知節并副將李君實田留安及漢王之師陸德明五人同來此處破武周必矣因引進見帝帝見五人威風凜凜志氣昂昂皆統馭之材即封叔寶爲馬軍總管程知節李君實田留安爲統軍陸德明爲秦府長史俱隨秦王征伐五人謝恩已畢帝曰今劉武周與突厥王行本三處結連爲患其鋒甚銳難敵汝弟元吉逃回長安關中軍民恐懼宜弃太原與河東只謹守關西而已秦王曰太原王業所基國之根本河東人民殷實京城糧草多托于此若委而弃之臣竊爲之憤恨願再加京兵數萬必擒武周復卻汾晋之地請父皇勿憂帝曰武周有一名將尉遲敬德有萬夫不當之勇一月之間奪唐千里之地勢如破竹邊廷守將畫其形像進獻于朕以示威猛遂令群臣將敬德軸像當殿高挂衆將見此像俱各畏猛驚懼獨有叔寶拜稱請筆帝曰卿請筆如何莫非欲贊詩于其上乎叔寶曰臣有用處遂舉筆望畫上縱橫污之帝曰卿如何污之叔寶曰陛下誇敬德如天神一般無人可及以臣觀之只一野匹夫不足挂意臣願擒此賊以報陛下帝曰卿乃漢之樊噲朕之虎將也遂賜酒賞花以嘉其志于是下詔發關中精兵十萬以益秦王使擊武周命李世績爲軍師秦瓊爲保駕秦王辭帝出朝次日至教場中調遣軍馬秦王顧謂世績曰今劉武周遣宋金剛尉遲敬德侵吾數郡其勢非同小可汝等有何妙策世績挺身言曰武周深入吾境兵驍將勇利在速戰可將天下人馬分爲十二軍每軍以一總管領之一將副之通敵則各自用命督之以戰閑暇督之以耕互相耕守以老其師使吾不戰而武周自困矣秦王曰此只可敵得一路之兵更有突厥王行本二處何以敵之世績曰突厥與吾唐已通好想受武周賄賂不得已假意從之吾已使郭孝恪先去講其和好退卻胡兵此一路不足爲敵再使李靖領一軍去攻王行本使其無相救援次分一軍前去抄掠糧道又分兩軍更換出入東征西擊以勞其兵令武周首尾不能相顧我王親統大軍擇其要害堅壁不戰且耕且守以成犄角之勢待其疲勞將有思歸之意則舉大軍邀而擊之一鼓而可擒矣秦王曰此妙論也遂從世績之計設置十二軍分管諸將皆取星宿爲名每一軍主將一員副將一員催耕督戰訓練精熟則所向無敵十二州道星軍總管名目第一萬年道參旗星軍總管以秦叔寶領之第二長安道鼓旌星軍總管以程知節領之第三富州道玄戈星軍總管以侯君集領之第四醴州道井泉星軍總管以馬三保領之第五同州道羽林星軍總管以李靖領之第六華州道游騎星軍總管以劉正道領之第七寧州道折威星軍總管以段志玄領之第八岐州道平道星軍總管以李君實領之第九幽州道招搖星軍總管以囉士信領之第十西麟道苑游星軍總管以陶武欽領之第十一怪州道天紀星軍總管以殷開山領之第十二宜州道天節星軍總管以田留安領之當日秦王任世績爲軍師授麾節挂大元帥印總督諸軍調遣各道人馬隨王保駕征伐果見英雄猛將賽過天兵將有孫吳之略戰有百萬之師是時糧儲充足武事咸修選定夏四月丙寅日出師以圖武周未知勝負如何總評叔寶等五人皆統馭之才孫吳之略也擒武周而復汾晋非其難事向并州進敬德圖像衆視之無不畏懾獨叔寶一舉筆而污之其雄心猛氣目中更有何人世績分天下爲十二軍互相耕戰以老其師武周其能深入吾境乎 

第五十回	郭孝恪謀退北虜	卻說郭孝恪自別世績星夜賫書徑去邊塞尋見西突厥曷沙那可汗此可汗乃始畢可汗之弟襲其兄位而爲西突厥居于北地其勢亦銳孝恪進見獻上眞珠十顆璽書一封加封曷那可汗爲歸義王借兵進攻北突厥當日西突厥接了璽書受唐爵號又見上夜明珠十顆心中大喜遂望西再拜謝恩設宴管待孝恪西突厥可汗曰上國天使遠來有勞跋涉欲借兵攻北不知用兵幾何孝恪曰將在謀而不在多只消精騎五百戰將一員同我前去足以爲用其功可見西突厥曰據足下所言可選一大將同去攻北吾將士雖多奈眼前無一勇敢之人言未盡只見階下一人應聲出曰大王何待臣下之薄也臣雖不才願統一軍替大王出力助唐爲用若北突厥可汗自至臣必生擒之若不自至臣必殺北兵大半臣今令北兵不敢犯規吾西與唐矣如不應其言甘滅九族衆視之其人乃撻里忽也可汗大喜曰如得卿助唐攻北孤何憂哉于是封撻里忽爲右副元帥便令領兵五百與孝恪同行進攻北虜二人領命辭別行了數日孝恪乃令西兵改裝物色俱與北兵打扮相似或五十或一百爲一隊各使手將管領晝伏夜行將近北突厥之營孝恪遂將白鹅翎令衆人各插一根于盔上以爲號記至晚則認得是自家人馬吩咐衆人曰今吾與元帥奉命攻北汝衆各宜勉力依吾暗號若聽雁聲一叫則奮力向前吶喊厮殺若聞鹿聲一鳴則收軍銜枚認歸一處潜躲勿戰使其自殺可也衆人皆起拜曰願效死戰孝恪是夜將酒令衆人盡飲夜將三更披挂上馬直走北突厥寨衝開鹿角直殺入寨中徑奔中軍來殺可汗原來北軍中又以車仗穿連不斷環繞不能得進孝恪與撻里忽諸將在中軍馳驟縱橫逢者便殺各寨盡皆鼓哨烽火如星喊聲大振忽見營中喊起人馬驚亂不能分辨自相混殺踐踏死者不計其數孝恪從南門而殺出北兵莫敢當撻里忽引軍接應孝恪領衆騎已回到征南山去北兵恐有埋伏不敢追襲比及天明北寨收點人馬三停折了一停不知哪路兵來慌聚衆商議即分開人馬四下巡綽跟究聲息遂遣使持檄去報定陽劉武周處取回人馬防禦不測卻說郭孝恪與撻里忽引兵隱入征南山每使人探聽消息忽報北虜遣人往武周處調回人馬孝恪拍手笑曰李世績軍師眞聖人也神機妙算人不可及今北虜兵回武周之勢必孤果中吾計矣即謂撻里忽曰今賴汝成功請從此相別汝可引兵邊上往來尋綽若擒得一卒送至唐營論名給賞歸報可汗勿與北虜相攻結成仇恨恐人議論我唐移禍于汝吾之秦王神武必不相負異日自當報德孝恪與撻里忽別撻里忽執手垂淚不忍相離撻里忽嘆曰某居夷地將謂吾主乃當世之英雄天府之國今觀見中國人物實衣冠繁華之所吾欲弃夷歸夏恨未有計力不及耳孝恪曰元帥且竭力事之相見有日灑淚而別孝恪領數十騎自回長安去撻里忽與五百人馬還西突厥去了麗泉詩云三處連兵擾大唐茂功施計散胡羌更深劫寨人難辨誰想中間暗號藏郭孝恪還報大唐秦王此時已知北突厥兵退去料劉武周之勢必孤于是整頓軍馬調遣將士盡提大兵自龍門渡河前去汾州之介休縣探馬飛報入劉營宋金剛升帳衆將議曰今唐秦王李世民領兵已到汾州前軍陣于介休之西離柏辟關只隔四十里下了營寨早乞發兵破敵金剛問于衆將誰可領兵迎敵以探虛實言未絶一人挺身言曰某雖不才願領兵前迎以擒世民致于麾下如拾芥耳金剛視之其人身長九尺面如噀血虎體狼腰豹頭猿臂德州人也姓尋名相是金剛帳前一員驍將時劉武周付軍旅之事聽金剛自行選調軍馬當日金剛聽其言大喜加封副先鋒撥馬步軍二萬一同慕容威耶律師光連夜便起飛奔介休而來秦王兵屯汾州下寨尋相與慕容威耶律師光共議進敵之策慕容威曰來日可嚴整隊伍大展旌旗吾只消一陣叫世民拱手來降唐兵不戰而自走也尋相大喜當晚傳令來日四更遣飯平明進兵務要隊伍齊整人馬威猛旗幡金鼓各依次序當日使人先下戰書次早兩軍相近列成陣勢于汾州之野劉兵遠見對陣唐兵甚是勇猛三通鼓罷尋相乘馬而出慕容威耶律師光兩個押住陣脚探了出軍前請對陣主將打話唐兵陣中門旗開處殷開山李君實分左右而出各持兵器立于兩旁次後唐將一對對分列在門旗影裏中央秦王金盔金甲金裝披挂乘馬而出望見對陣三將威猛若天神之狀秦王問左右曰此何人也答曰認旗上中央面赤紅鬚者乃是副先鋒尋相左右二人者一個是副將慕容威一個是耶律師光秦王曰此皆臊狗之輩何足爲事于是立馬陣前使人通傳曰休放冷箭秦王在此慕容威師光馬上答曰殿下今爲秦王何自輕邪萬一有損切勿懊恨秦王以鞭指而駡曰汝等狗輩侵吾境界誓不共戴天同日月也早早退還州郡來降吾唐免汝等一死尋相曰汝等敢衝突唐兵否言未畢師光驟馬挺槍而出秦王背後殷開山一斧直取師光秦王視之曰眞虎將也師光只待要走慕容威弟慕容盛見師光遮攔不住揮刀縱馬而出秦王背後馬三保看見一騎馬一口刀飛出殷開山大喊一聲一斧砍師光于馬下慕容盛大驚措手不及被馬三保一刀斬之二將拍馬來戰尋相慕容威二人慌入本陣秦王鞭鞘一指大勢軍馬一齊掩殺各道總管俱進各要爭功奮力向前殺得尸橫遍野血流成河秦王大獲全勝卻說尋相敗歸本營慕容威曰世民料吾軍敗人馬懈怠必然今夜來劫寨可自把軍分兩路從小路徑過卻去乘虛劫唐寨另伏馬軍于寨外左右而擊之尋相答曰此機正與吾合遂傳令與穆雍阮贊兩個副將聽計相曰你一人各領軍五千抄去汾州湖山之後但見唐兵望我寨而來汝二人便進兵去劫唐寨不可輕進如唐兵不來便撤兵回穆雍阮贊自去選撥軍馬五千行計相與威曰吾與汝各領一軍伏于寨外寨中虛堆柴草只留數人如唐兵到放火爲號其餘劉兵皆分爲兩人摽撥已定各自準備去了卻說秦王在寨中喚殷開山馬三保二人先聽吾令秦王曰你二人各領本部人馬去劫劉寨殷開山曰尋相亦深明兵法者也料吾乘敗必來劫寨如何不防備了秦王笑曰吾正欲尋相等算吾來也彼必有兵伏于松山之後待吾軍去彼必來劫吾寨矣吾欲令汝二人領兵前去過湖山扎住任劉兵來吾寨汝看火起卻分兵爲兩下殷開山拒住山口卻叫三保領兵殺回必遇劉兵也卻欲劉兵敗走回寨乘勢攻之彼必自相掩殺可全勝矣開山與三保一同領計去了秦王又喚史岳王常各領一軍伏于湖山要道放過劉兵卻從劉兵來路殺奔劉寨而去二人領計去了卻喚丘師利向善志陶武欽武士虐四將分布四寨四面以擊劉兵秦王乃虛立寨棚寨中堆積柴草以備號火秦王領諸將退于後寨以觀動靜畢竟還是如何總評三處兵連擾唐若謀退北虜則武周之勢必孤此孝屬尋見西突而借兵以攻北也幸有撻里忽助唐爲用卒至成功驍將尋相料唐必來劫寨吾亦乘虛劫其寨殆明兵法者爲 

第五十一回	世績大破王行本	卻說劉軍副將穆雍阮贊黃昏離寨迤邐前去二更左側遙望山前隱隱有軍馬行動阮贊自思慕容威果有神算料是唐兵遂催兵進到唐寨之時約三更後望見唐寨棚阮贊首先入寨但見并無一人料道中計便撤退軍寨中火起卻等兵到自相掩擊軍馬大亂寨外丘師利向善志陶武欽武士虐四將四路兵起阮贊掩殺卻合兵從大路而大奔走當先一軍殺到爲首大將乃馬三保也阮贊等兵奪路而走當先一軍殺到爲首大將乃馬三保也阮贊等兵奪路而走前面殷開山攔住又殺一陣兵折大半喊聲動地殺到劉寨時劉寨中只道劫寨兵來放起號火尋相卻從左邊起慕容威右邊至兩下自相掩殺卻不知背後唐兵三路殺來中央是殷開山等兵左邊史岳兵到右邊王常兵到喊殺不絶劉兵大敗退走數十里秦王方始收兵殺死劉兵極多大獲勝捷俱各收聚卻說尋相折了慕容盛耶律師光兩個左右護臂勢孤力窮即時秦王遣人請李世績商議如今尋相兵敗將亡可乘勢追之則劉兵頓失銳氣不敢拒敵矣世績曰尋相雖然兵敗宋金剛尉遲敬德之軍不曾搖動半個倘或去追彼軍從後抄出截斷歸路兵必自亂秦王曰吾并敬德之名未曾會面正欲臨陣以觀其動靜方好行事何可不進世績金剛敬德目下必然自來且宜堅壁固守不與之戰秦王曰吾兵今得全勝賊已遁去正宜進兵與劉將共决雌雄恢復中原在此一舉何以堅壁不戰則示弱矣世績曰不然武周兵勢尙大難在一時便能剿滅喜得北突厥之兵今已退回惟有王行本歸附武周吾與李靖領兵星夜進攻蒲坂必斬行本之首來獻殿下先去武周羽翼以孤其勢然後進兵彼則不戰而自疲矣秦王聞言大喜即令世績李靖二人領兵一萬而行二人去訖秦王遂深挑溝塹按兵不動安撫居民使其復業耕種挂榜禁約軍士與民秋毫無犯隨遣殷開山李君實率領兩鎭 人馬輪流巡綽往來汾濕之間衝其心腹左右攻擊以勞其兵又遣長安道總管程知節領大鎭 人馬抄掠劉兵糧運焚其積聚自此武周糧盡計窮兵勢漸衰卻說工部尙書獨孤懷恩被敬德所執投武周處旬日逃回來見秦王稱言非臣不忠乃力不足耳秦王大喜復遣懷恩同李靖等去攻王行本兵至蒲坂當日小卒飛報行本大驚一面差人送書武周求救慌點本部人馬出城與唐兵相迎世績親自立馬陣前曰汝等何故反背朝廷以附賊行本曰汝亦背主之人何敢責人也世績曰李密斗筲之輩建德强寇之徒二人皆非成立者吾故弃之不似汝阿附臊狗奴也即回顧左右曰誰與吾擒此賊言未畢獨孤懷恩驟馬挺槍而出直取行本戰不數合李靖見懷恩遮攔不住縱馬而出與懷恩二人夾攻行本大敗走入城內堅閉不出世績令軍士圍城四面攻打行本曰吾觀唐兵勢大難敵吾命該橫亡不可逃矣當自縛前去唐營任其剮割救蒲坂一郡百姓之命言未絶一人進前言曰將軍久鎭 蒲坂人民感德今世績李靖之兵雖廣未及便入城牆將軍與百姓堅守勿出某雖不才願施小策教世績等死無葬身之地衆視之乃東海人也姓荀名賜字天與現爲校尉從事行本問解救之策賜曰某當親往見劉王命起兵來救援更得一人往北突厥求救二路軍馬在外夾攻唐兵必退矣行本大喜遂寫告急書二封商議突厥叫誰可去一人出曰某願往衆視之乃是杜陵人也姓霍名信字可立與荀賜共爲校尉隨侍行本嘗與議論軍事甚得敏捷行本聞言而喜先遣霍信去北突厥了然後命荀賜去見劉武周行本率兵守城以備攻擊不數日霍信回報言北突厥與武周絶其和好被郭孝恪用計回兵去了荀賜已被唐人伏兵半路執而殺之因此武周救兵不至世績令人旦夕攻擊終是小城難守行本糧盡軍士疲困只得開門出降世績有顧戀之意欲釋以不死用以爲將李靖懷恩二人力譖曰不可狼子野心難以爲用此人眼有棱角面有斜紋久後必反獨不觀其仕隋以附賊乎遂令推出斬之隨領其衆世績與李靖懷恩權鎭 其地遣人送行本首級飛報秦王秦王大喜見武周外援已絶糧草不通人有離心在寨中問左右曰近聞柏壁關道路險易吾欲自去觀金剛營寨以探虛實丘師利曰不可柏壁關是尉遲敬德把守倘有伏兵奈何秦王曰天神祐我吾何懼焉當日黃昏左側遂全裝貫帶綽槍上馬丘師利向善志馬三保武士虐共數百人乘月光跟秦王出寨行有十里之地果見樹林茂盛兩旁道途壁立秦王猛然暗思恐有埋伏乃就半路留下向善志丘師利二人領著一萬精兵屯扎不進以備救應吩咐已畢勒馬回顧諸將曰吾欲直抵關前衆將皆擋不住遂同轉過山坡南望樹林中伏路小軍飛報金剛云李世民親引數十騎直抵關前來觀寨金剛曰此必是世民誘敵之計不可追之敬德踴躍于前曰此時不擒何待遂自引兵拍馬而來欲捉秦王不知秦王還得否	總批唐兵三路殺來劉兵焉得不走即尋相亦折了兩個護衛勢孤力窮矣秦王欲與敬德共决雌雄豈曰堅壁不戰乎獨怪王行本歸附武周以爲羽翼績一舉而大破之不亦快哉 

第五十二回	柏壁關唐劉大戰	卻說秦王看了半晌左右云可早回正行至北山下只聽得山背後一聲炮響涌出一彪人馬約有五百之衆爲首一將大叫李世民休走秦王視之乃是一黑臉胡漢身長九尺手持鐵鞭拍馬向前而來秦王知是敬德遂有驚怕之意將後隊一字擺開陣勢秦王橫槍立馬于山前待之敬德到厲聲問曰哪個是世民秦王曰你莫非敬德否敬德曰我便是朔州尉遲敬德也世人聞吾大名如雷灌耳你旣識我何敢來此吾特來捉李世民秦王笑曰誰認得汝這臊狗野賊敢在此誇口只我便是秦王汝旣引人馬來吾并力抗汝非英雄也汝旣要捉我我豈懼汝哉敬德曰量汝這些衆人都來消不得吾這半鞭驟馬挺鞭直取秦王秦王亦挺槍來迎兩馬相交戰不數合秦王撥馬而走敬德驟烏騅馬趕來看看趕上鞭從背後打來秦王繞樹而走敬德一鞭狹在樹上急拔起鞭欲復打下秦王騎玉驄馬已走五十步遠敬德縱轡趕來山坡邊轉出一將大叫勿傷吾主馬三保在此三保輪刀縱馬敵住敬德秦王因此走脫得三保與敬德鬥不數合刀法遂亂武士虐引十數騎到敬德遂弃了三保來戰士虐士虐戰上數合架隔遮攔不定飛馬便走三保見士虐又敗各自逃命四散去了敬德拍馬後趕趕至五里之地忽見向善志丘師利二將從山後殺出擋住來路二將曰吾二人在此已等多時遂輪刀縱馬夾攻敵住敬德戰不數合二將皆敗敬德見秦王走脫又是夜間獨馬恐被所算乃高聲叫曰吾不趕汝這乳臭孺子有污吾鞭可學全武藝再來共决雌雄遂自引兵而去秦王領四將還歸介休秦王在馬上叮嚀戒論諸將士曰定揚敬德之兵果是强壯若非公等救援幾乎陷在賊人之手其鋒不可當也汝等到營切匆說吾與敬德交戰有失之事恐驚動將士之心今探見虛實自有破敵之計諸將曰謹從尊命不敢漏泄當夜諸軍回寨次早秦王坐在帳中即喚諸將問曰近聞劉武局外援不至糧草已絶軍士各無鬥志欲進取柏壁關以開咽喉之路此關今被宋金剛敬德把守嚴緊其實難攻汝等有何妙策帳前程知節應聲出曰殿下勿慮武周大駕在于太原這幾日探聽得一條小路可以偷過柏壁由他金剛二人自在關中把守只顧進兵前去圍了太原武周必定取回關內之兵前去以救其腹心何愁柏壁乎柏壁旣破大兵齊攻太原取武周有何難處秦王曰咬金言者甚善旣有這條路何不早說知節曰這幾日才探得出秦王曰事不宜遲只今夜結束便起過關令程知節領長安道一軍爲前哨馬三保領醴泉道一軍爲後哨秦王自領精兵一萬爲中軍留下六道官軍卻令殷開山管領大營不動以拒柏壁之兵時有秦叔寶在側秦王全然不顧叔寶半晌忍耐不住乃厲聲曰殿下何待人薄也秦瓊自從席唐未有半箭之功累受厚恩不得報效今欲破敵全不要用此是何意秦王曰秦兄勿怪本欲煩兄一行爭奈有些緣故叔寶曰有何緣故願請見諭秦王曰金剛令敬德把守關隘有萬人之敵甚是利害恐兄不是對手吾特不言留汝與開山共擊敬德叔寶曰衆誇敬德如天上人某視之猶土鶏瓦犬不能鳴吠無足爲用我隨殿下同行先取劉武周之首後擊敬德二人殷開山曰軍中無戲言叔寶不可輕也叔寶曰大丈天言出如箭何戲之有秦王曰汝可引五千人馬先行伏于柏壁關南路以備迎敵敬德之兵吾領官軍往關西小路而行至黃昏左側叔寶領命先就關南埋伏去了秦王復謂諸將曰汝等二更造飯三更趁月明夜拔寨都起人銜枚馬勒口悄悄而行我親自前面開路汝等依次而進傳令了便教滿寨盡告報原來細作人聽得這個消息盡往關上來報金剛金剛大喜曰這等匹夫你偷小路過去逼我太原須有糧草車仗在後我截住後你如何好匹夫無謀中吾之計即時傳令教敬德軍士盡皆準備赴敵今夜二更也造飯三更出關伏于樹下叢雜去處只等秦王過咽喉路去了車仗來時聽鼓響一齊殺出看看近夜金剛令軍盡皆飽食披挂了悄悄離關四散埋伏只聽鼓響卻說敬德引十數騎裸將下馬伏于村中看時約三更以後遠望秦王親自在前橫槍縱馬悄悄地引軍前進人馬陸續而來敬德看得分曉便教一齊擂鼓伏兵皆起秦王正行之際忽聽得前哨程知節鑼鳴炮響又聽得後哨馬三保處人鬧馬嘶心遂驚懼背後一彪人馬搶到大喝世民受死我等得你好難秦王回頭看時那員大將豹頭環眼黑臉紅鬚使一條竹節鐵鞭騎烏騅馬朔州陽善人也姓尉遲名恭字敬德四下裏鑼聲大振衆軍殺來秦王見了敬德舉身無措交馬戰數合秦王勒馬向高坡落荒便走敬德單馬後追秦王正似流星趕月之狀卻說後哨馬三保正與武周手將尋相交戰忽見敬德追趕秦王三保不敢戀戰弃了尋相勒馬關南高聲叫著叔寶秦王有難可急去救叔寶聽了大驚慌問三保曰秦王今在何處三保驚得心慌口啞不能回答只以手望劉軍中一指叔寶連聲叫苦遂不顧三軍慌挺鐧上馬殺人劉軍陣中去救秦王正遇劉將韓噲舞刀來迎叔寶更不打話只一合將噲打下馬去橫衝劉陣不知秦王何在即勒馬加鞭投往西北一路而來忽一軍人自棘叢中出大叫一聲將軍叔寶問曰你是何人小軍答曰我是秦王帳前小卒被敬德趕散叔寶便問秦王消息軍答曰卻才秦王被敬德追趕投北而走叔寶見說飛馬望北趕來轉過山坡忽見一員猛將頭戴鑌鐵盔身穿青羅袍披著烏油鎧手持竹節鋼鞭跨一匹雪蹄烏騅駒在山坡間控馭跑馬信是黑煞天神之狀後靜軒有詩單號敬德英雄云將軍雄猛冠三軍前後無過勇絶倫昔日并川今澗水尉遲端的敵萬人叔寶見了黑將形像正與挂在秦府壁上軸像無異已知是敬德秦王被其所追乃立馬高聲叫曰將軍見我秦王主人何在敬德曰誰識汝主何人只一村野匹夫被我趕逐西北坡上去了汝是何人來此何事叔寶曰吾乃天下馳名秦瓊將軍是也想汝是尉遲敬德臊狗之奴因汝追趕秦王特跟尋來此保駕吾與你决勝負你死我活敬德叱之曰唐將千員之衆被吾屠戮殆盡你這小將有污吾鞭叔寶大怒挺鐧直取敬德提鞭來迎兩將混戰百餘合不分勝負敬德暗想唐將無員與我戰上十合今此賊好生大膽果有手段遂詐敗便走叔寶飛馬追趕且看二人勝負何如總評敬德驟馬挺鞭非有馬三保輪刀救援秦王幾乎陷在敵人之手柏壁關實武周咽喉之地也欲進兵攻取其如金剛令敬德把守之嚴何叔寶願行先取武周而後擊敬德其非戲言可知故秦王屢被追而無恙者寶之力居多哉 

第五十三回	美良川秦王三跳澗	原來敬德見贏不得叔寶心生一計詐敗賺叔寶追趕欲使拖鞭計叔寶趕近回馬一鞭打來叔寶見敬德走心中也防見鞭來一閃鞭從耳打過空叔寶便回馬走敬德卻又趕來叔寶持鐧回打敬德敬德卻又躲過二將回馬又戰百餘合兩將精神倍增卻說秦王被敬德追趕忽見叔寶飛馬來救與敬德交戰貪觀二將鬥勇忘了逃生之路立馬在高坡之上看二將厮殺信是英雄無敵嘆曰眞梁棟材也倘若再得敬德用之吾唐社稷之福何憚天下草賊乎卻被敬德看見秦王在高坡上觀戰欲往擒之恐叔寶乘勢趕來相拒乃詐言謂瓊曰吾與你戰二百餘合吾之氣力英亢只是此馬不濟各于坡下略將戰馬暫歇再與你較勝負我不乘勢來趕你叔寶聽言從之各退回坡下而歇未及半晌只聽得高坡之上喧鬧之聲不絶再無人語瓊暗想莫非敬德賺我在此捉我主公去也慌持鐧上馬直奔山坡上來果見秦王前走敬德後追望西北一路而去叔寶大驚厲聲叫曰勿傷吾主秦瓊在此時秦王已去得遠只見敬德在後急追大叫曰唐童李世民休走展過山坡又趕一程直至美良川地界之南前有大澗攔截去路此澗名曰虹霓澗約闊三丈餘水通黃河其波甚急秦王走到虹霓澗邊無船可渡心中大懼見前有大澗攔截去路後有敬德鐵騎急追秦王曰吾休矣遂口告皇天后土世民後若有天子之福此馬一躍而過此澗若無其福今日連人帶馬落澗而亡禱畢將馬加打三鞭大呼曰玉鬃玉鬃我命付你可努力言未了那馬一跳三丈飛上東岸後有詩曰世子良川逃難日龍駒天賜渥窪生英雄鐵騎追來急翻滾寒波阻去程流水無情送夕陽道前駒控錦絲繮試問大唐誰肇運飛鞭跳澗小秦王秦王在岸上叫曰你有歸順吾否上天祐吾若非眞命之主此澗如何得過敬德大怒曰此豈足稱哉興你有馬一躍而過偏我不能即將烏騅馬加上三鞭飛騰而過立于岸上秦王見了大驚勒馬又走敬德又追後面叔寶直跟至澗邊見澗深闊碧水滔滔對岸敬德趕秦王只爭咫尺之地叔寶連叫上天陰助秦瓊去救主人言訖將呼擂豹大喝一聲打上三鞭其馬亦一跳而過立于對岸後人有古風一篇單贊三跳澗之事云隋政不綱君弱懦天下蒼生羅慘禍顛危四海賊寇多城郭人民半雕落山後獨夫劉武周梟雄屹起駭諸侯高皇震怒旌旗出白日交兵天地愁美良川上玉龍飛豪杰揮鞭緊急隨殺氣撼搖山岳動兩并輪贏鼙鼓催今來川畔良嘆息水面洪波無馬迹當時事業已成空綠楊枝上有寒日叔寶躍過澗西直奔敬德卻說敬德趕上秦王挺鞭向秦王頭上打來只見紫霧騰騰紅光爍爍流射二道電光衝開敬德不能動手原來眞命天子百靈咸助秦王被敬德追逼果有八爪金龍遮護其體敬德一見失驚遂按鞭在手沉吟半晌欲待再打忽聽得後面一騎馬飛來高聲叫曰敬德不得無禮敬德遂弃了秦王不趕回馬來與叔寶交戰二人再鬥一百合勝負未分秦王卻又勒回馬來向高坡上看二將厮殺叔寶見秦王不走又贏不得叔寶心生一計詐敗三陣賺敬德來趕欲使背砍之計敬德會知其意亦不來趕二人坐下馬乏各自控歇忽見正北上金鼓齊鳴閃出一隊軍來敬德對叔寶言曰吾汝二將問天買卦叔寶曰買卦何用敬德曰前面一隊軍來未分你我若是我救兵來你便回去若是你救兵來我便回還叔寶然之已及黃昏左側風雨驟至只見前面打著唐將程知節旗號飄然而至敬德見了遂勒馬與叔寶言饒你兩人性命來日再戰言畢按轡緩緩落荒而去卻說程知節引人馬至問敬德何在叔寶曰正在一路去者是也知節大怒誓殺此賊縱馬提槍引著人馬急趕秦王連聲喝住不可去追此人世間杰士吾明日自有奇計降之遂與叔寶知節領兵歸營未知後事如何總評敬德叔寶并英雄蓋世是以百戰百回二將精神倍增良川之南有大澗攔截去路此秦王危急存亡之秋也及玉鬃一躍而過敬德再不能動手原來眞命天子百靈咸助即天地鬼神亦默爲之呵護云 

第五十四回	敬德三鞭換兩鐧	次日秦王設宴親自奉酒遞與叔寶曰昨日若非吾兄幾乎死于賊人之手與衆等不得相見今可滿飲聊以報萬分之一待天下平定兄當位列諸侯同國休戚令汝子孫世襲國爵得享無窮之福方能報卻今日之德叔寶曰爲臣盡忠固吾職分當爲雖肝膽塗地亦在不辭昨日之敗皆殿下欺敵之故今後務宜保重酒鬧各歸本帳人報李世績李靖等領人馬還秦王大喜令人接人問勞已畢分賓坐定各道總管參見時世績已知程知節令秦王出關乃詐不知忙離坐席問知節曰且喜足下已建大功進圍太原擒獲尉遲敬德合宜慶賀知節默然世績曰莫非不曾去到太原是人虛言回顧左右曰汝等知此事否知節曰某實有罪請死世績曰莫非汝等不曾出柏壁關去否知節曰果實某令秦王偷過關南小路欲進圍太原出其不意意在必勝不想伏兵知道報入敵營使敬德來敵致秦王敗走叔寶飛馬救援得勝是亦未曾傷折人馬世績曰拿得敬德否知節曰敬德英雄豈容易拿得世績怒曰吾令堅壁固守不與之戰使汝焚其糧草欲老其師候其糧盡計窮自有計較擊之容易今不俟吾還違吾軍令私獻出關之計險送了秦王性命誤卻大事昔日漢高祖斬丁公以封雍齒所以正軍法也吾與汝雖有刎頸之交王法乃國之典刑豈容人情哉難免一死推出斬之以正軍法秦王聽言失驚即下座告之曰論軍法違將令者固當斬首示衆爭奈過關之計實從我出望元帥屈法恕其罪權時記過吾以庫中金銀二萬兩給賞軍士贖此一命衆皆再三哀告世績乃傳將令免其死罪降去官職隨軍陣上立功以贖前職卻說敬德回報宋金剛趕及秦王後得秦叔寶來救吾與叔寶共鬥三百合全無滲漏世民幾被我擒金剛曰汝鞭極快不虛打人何不擊死之敬德曰來日整兵再戰吾有奇計必擒世民金剛類功申報劉王所得降卒盡數撥送太原賞勞了畢次日敬德又去搦戰秦王在關前看時門旗影裏敬德縱騎而出結束非凡秦王嘆曰人言黑煞神胡敬德名不虛傳也叔寶便要上馬秦王急止之曰吾兄且休出戰敬德今日比昨不同先當避其銳氣叔寶曰何足懼哉秦王擋住關內敬德單搦叔寶上馬在關外叔寶恨不得平吞了敬德三五番皆被秦王阻擋看看午後秦王望見敬德陣上人馬皆倦選四五百騎跟著叔寶衝過關去敬德見叔寶軍到把鞭約退後手軍將離一箭之地叔寶匹馬一齊札住關外將陸續而來叔寶更不打話挺著雙鐧直取敬德敬德提鞭來迎約戰百餘合不分勝敗秦王觀之嘆曰眞丈夫也恐叔寶有失急鳴金收軍兩馬并回叔寶回到陣中備換馬匹又出陣前搦戰敬德厮殺敬德又出兩個再戰秦王恐叔寶有失自披挂直到陣前看叔寶與敬德又鬥百餘合兩個精神倍增秦王叫鳴金二將各開自回本陣時已未牌左側秦王與叔寶曰敬德英雄不可敵也且退回寨內來日再戰叔寶殺得性起哪裏肯休大叫曰誓死不回秦王曰今日將晚不可戰矣叔寶曰天色若晚多點火把夜戰軍士暗暗叫苦未了敬德換了馬匹又出陣前大叫曰叔寶我捉你不得誓不收兵叔寶曰我殺不得你亦不回寨敬德曰你我共鬥四五百合手段兩下皆見也只如此不足爲意你敢與我鬥并力法否叔寶曰何爲并力法敬德曰明人不作暗事相算不足爲奇你先受我打得幾鞭我亦與你打幾鐧還定下二人生死在此攸分此爲并力之法叔寶曰汝乃嬰兒戲言豈有人當得幾鞭幾鐧得以不死便是鐵石也要打碎了敬德曰昔夏育孟賁能生拔牛角世稱力士子胥有舉鼎之能項羽有拔山之勇吾力若比數人勝于十倍莫言太多只一二十鐧吾亦敢當之叔寶曰汝眞誑言莫言二十只消當吾一鐧也便死了敬德笑曰吾知汝已有驚懼之心恐吾所算汝無再生之路吾讓汝先打只勿傷吾性命之處任汝來打如何叔寶曰若果實言吾即打下匆得驚懼敬德曰打便打大丈夫豈有戲言叔寶曰可約定打數敬德曰汝打四鐧我還三鞭只此便是實數別無虛語敬德遂按鞭束手挺身馬上叔寶揚聲陣前呼曰汝諸人來做證見看吾打敬德手挺雙鐧向敬德背上連打兩下再欲打第三下來敬德已自回馬走向前面屈身負痛口吐鮮血去了叔寶回陣兩下軍士看了俱各驚得痴呆敬德見叔寶回陣便勒馬又出陣前叫曰叔寶哪裏去走的不算男子叔寶亦縱馬突至陣前敬德曰吾受四鐧汝早還我四鞭之債叔寶喝曰死狗奴盡汝來打吾豈懼哉遂亦挺身馬上敬德望叔寶背上連打三鞭再欲打來叔寶慌忙勒馬回陣口含鮮血忍住不吐叔寶暗思若吐了血則示弱于彼被其耻笑遂將污血吞了後來叔寶得病皆因此吞污血之故叔寶再向陣前叫曰敬德匹夫汝曾見吾手段否吾受三鞭全然無事平復如故不似汝吐血不止于此便見優劣敬德曰吾豈不知汝滿口已是污血特含住不吐耳有甚罕處汝尙欠吾一鞭叔寶曰論數算來果少一鞭以輕重較之四鐧約有二百斤之力三鞭還有二百四十斤之重汝尙欠吾四十斤的氣力何足爲奇兩軍納喊這邊誇能那邊道勝後來史官議論四鐧當輸不應敬德先已受打身疲力乏二人各自回陣秦王自于陣前叫曰吾以仁義相待天下義士不施譎詐今天色已晚你收兵歇息我不乘勢趕你敬德聞言親自斷後諸軍漸退秦王也收兵回寨後人有詩贊三鞭換兩鐧之事云敬德秦瓊戰不休威風凜凜勇如彪只因兩鐧三鞭換從此馳名播虎侯又靜軒詩云秦府貪觀鐧對鞭誰知前有美良川休言聖主憑洪福臣若忠誠亦有天次日叔寶又欲關前戰敬德人報世績元帥到秦王接入問之世績曰某聞尉遲敬德世之虎將若與叔寶死戰必有一傷可用小計全勝敬德歸降殿下秦王曰吾見其英雄甚愛慕之如何可得世績曰雖然有勇乃無謀之輩容易取之某聞北突厥者武周倚以爲助吾已遣郭孝恪徑往西突厥處令其調兵扮作北兵打北兵旗號前來柏壁金剛敬德以爲助己必不見疑吾與李靖同至一處調遣則大事可成何患敬德不來歸附殿下乎秦王問其計世績向秦王附耳低言只消如此如此秦王拍手喜曰茂功奇謀吾之子房也世人罕及即遣李靖與世績同行二人辭別自向一路去了卻說世績又遣郭孝恪徑至西突厥處獻上金帛可汗大喜遂遣副元帥撻里忽領精兵五百假裝北兵前至柏壁關令人報宋金剛曰吾是北突厥處羅可汗下大將完顏百達奉處羅可汗之命差吾領精兵五百前來會師守關金剛大喜接入城來與百達分賓坐下說明來意金剛大喜遂令宰牛殺馬犒勞三軍大小將士安營歇息整日與百達議論軍情之事且看百達後來事體如何總評城南小路知節教秦王偷過意欲進圍太原耳豈料劉之伏兵知道反致于敗走三鞭兩銅德寶二人俱能堪受非勇冠三軍而能若是乎世績猶向秦王附耳低言終視敬德爲易取諒其計必有高人一著者 

第五十五回	世績智取柏壁關	卻說敬德終日與唐兵交戰不得休息到晚來見金剛金剛喝令左右捉下敬德叫無罪金剛大怒曰我二日知汝反意何敢欺我敬德曰有何反意可宴金剛曰汝每出陣必活擒將士未嘗空回今這兩日詐言與叔寶交戰又不見輸贏絶無動靜想汝外通內連若不斬汝必爲後患喝刀斧手推出轅門外速斬之衆將告曰敬德常時未逢敵手今日對著叔寶實爲萬人之敵因此難以取勝非敬德賣弄軍事况是劉王親信心腹將士若斬此人恐劉王面上不好看千金易得一將難求望元帥留以爲用衆皆再三哀告才方得免卻說金剛性悍終日飲酒而不至醉因忌敬德當晚乃詐醉向藤床就寢獨令敬德守護立于帳外已及二更左側不得將令猶自侍立不敢退回原來敬德因與叔寶交戰一日一夜不得休息身疲力乏心懷怨恨暗思金剛汝爲元帥吾爲先鋒較汝只差一級何待人太薄視吾如草芥耶誓殺此賊以彰吾志正在暗暗叫苦未了忽聽金剛輾轉惻然有聲敬德慌急趨前侍立金剛尙在朦朧不敢驚動又立一個時辰金剛覺來開目視之見敬德端然不動金剛厲聲喝曰更深夜靜敬德回帳汝明日出戰若無擒獲贖功必斬汝首敬德唯唯而退次日敬德飽食環帶已了出營布陣提鞭縱馬立于陣前高叫唐將速出當日秦王在門旗下與程知節言尉遲敬德可比昔日呂布之勇言未絶知節拍馬挺月斧而出與敬德戰上十合知節奮威挺月斧便斫敬德閃過一鞭望知節打下正中背脊負痛勒馬而走敬德隨後急追正撞著叔寶提槍縱馬橫衝陣前來戰敬德二人正在酣戰之次只聽得柏壁城上鑼聲大振敬德慌領兵回關內問元帥曰小人與叔寶交戰正待成功擒獲此賊城上何故鳴金金剛曰軍人報說李世績領兵從小路抄出太原去了恐劉王有失喪其根本欲去保駕特報汝知敬德曰若不收軍已被吾擒此人耳金剛曰此人果實驍勇當緩緩圖之吾令尋相與完顏百達二人守關汝爲先鋒須要領兵出外拒住唐兵截其後援可保無事金剛吩咐已了遂帶領三千人馬直上太原保駕去了卻說敬德領命與尋相完顏百達三將每日操練人馬守柏壁關正在商議軍事忽馳馬來報金剛元帥離關行了數日半路被唐兵抄出殺敗數陣遣卒馳報關上令敬德火速救援倘來得遲元帥獨自支持不住恐有誤事衆將聽言大驚尋相曰此關實咽喉之地其計亦重敬德未可以行敬德曰若元帥有失必加罪我等安得而不救之完顏百達曰敬德若去須有吾二人在此吾北之士馬亦是雄健以一當十足能保守柏壁無事請敬德速行去救元帥之急也于是敬德即領一支人馬各提弓帶箭跨刀上馬辭別二將離了柏壁關急取大路前進行了一程之地只見守關數個小軍殺得血淋淋飛奔而來互相叫曰吾等皆被殺害唐將已奪了柏壁關也敬德慌問其故軍人答曰此皆世績定計先遣郭孝恪往西突厥借兵令撻里忽領人馬扮作北兵完顏百達前來守關今被撻里忽追殺劉兵奪了柏壁關上竪唐旗號尋相單馬逃命言尙未絶忽見前面關上程知節引兵來與敬德交戰不上三合知節大敗而走敬德追之知節走了數里引敬德轉入桃林谷內倏然不見了知節敬德恐有埋伏之兵勒住馬四下觀望絶無動靜策馬又趕見前面樹木茂盛心中猛省若有兵斷谷口如之奈何急勒馬不追回至谷口忽所得金鼓齊鳴槍刀簇簇後軍吶喊見谷口前面擺列八員大將馬軍步軍漫山遍野分爲八隊布列陣勢鐵壁相似遠望敬德一處軍馬繡旗招颭先來衝陣段志賢部將馮榮出馬挺槍去迎敬德交馬手起一鞭砍馮榮于馬下八隊將士一齊吶喊只有叔寶一軍不動前面程知節馬三保田留安三般軍器來到背後的是向善志武士虐李君實陶武欽俱迎敬德敬德睜目大叫聲如巨雷挺鞭力戰數將殺透重圍馬前馬後步軍齊搠敬德敬德在馬上按下鋼鞭按青虹劍亂砍步軍手起處衣甲平過血如涌泉染滿袍甲敬德指東擊西衝南殺北戰著此七將如同無物傍邊轉出秦瓊飛馬大叫臊狗奴休走叔寶在此敬德見了弃了七將便戰叔寶叔寶抖擻神威酣戰敬德七將一齊助威叔寶性起大喊一聲七將見叔寶戰住敬德都結住陣勢立馬看兩員戰將戰到一百合不分勝負卻說秦王在高坡上見敬德所到之處威不可當嘆羨不已速傳令飛報八將如敬德到處休要擋他可放開一路令其自出因此敬德得脫唐陣望前縱馬而走不上一程之地忽有小卒來報前面一派旌旗閃閃戰鼓咚咚聽聞喊殺之聲未審何兵對敵敬德聽言大驚自于馬上躊躇暗想目今前路敵兵已阻後面柏壁已失進無所投退無所守欲奔太原又恐金剛見罪事實狼狽似此奈何正猶羝羊觸藩進退兩難敬德此時雖然硬烈鐵石心腸到此顛沛之際不覺潸然淚下沉吟良久心中猛省喟然又長嘆曰昔王陽爲孝子王尊爲忠臣二人後世不失其顯名今吾雖赴湯蹈火萬死不辭爲人臣子不能盡忠報國臨大節而便奪其志何顏以立于世乎吾當徑往探其虛實遂策馬前行又行二十里轉過坡來只見血流滿地尸積如山七橫八縱有人大叫敬德救我敬德近前視之乃是宋金剛渾如一個血人倒在死人堆裏敬德急問曰元帥何故如此金剛曰吾自離關與汝相別實心欲至太原保駕不想唐人用計伏兵于此吾領數千人馬盡被殺死大半餘軍逃散殆盡吾單馬走過山坡被一將刺背一槍跌下馬來馬被奪去掙扎不得唐人只說吾已死了方且撤兵回去敬德遂脫坐下馬扶上金剛令跟隨軍人盡脫衣甲好生服侍先去報知敬德引軍後隨直投太原來見武周且看武周如何發落總評敬德與唐兵交戰卻對著一個敵手是叔寶因此鬥至數百合兩下難分勝負秦王亦以敬德之勇可比昔日呂布者此耳柏關操守甚嚴似未易動無何唐人用計士馬操出則柏壁之失在頃刻間神矣竊謂非世績之智不能取之也 

第五十六回	唐兵介休燒糧草	卻說劉武周在定揚當日升殿近臣報曰今有宋金剛離了柏壁來見陛下武周召人問之曰卿等汗馬辛勤近與唐兵較其勝負何如金剛對曰臣本命南侵已據數郡之地因使敬德把守柏壁關隘臣自領兵前進與唐對敵臣力不敷被唐兵殺敗敬德關內不發兵救援欲陷臣性命卻又走透消息與完顏百達裏應外合將關獻與唐人盡竪大唐旗號致臣損折人馬數萬臣今星夜前來請罪言訖哭拜于地武周大怒曰敬德匹夫喪師失土有何顏見吾耶敬德告曰柏壁之失非敬德失守之罪實西突厥遣撻里忽假裝北兵完顏百達來關相助衆皆不疑不防其攻打乃李世績之計也武周轉怒曰汝乃土木之人不知爲將之道安可信兵來相助不審虛實輒自與之同處而親用乎汝之反情已見尙敢在吾前巧言抵掩乎敬德曰雖一時昏暗致獲大罪皆因元帥主意不乾臣事武周終是不聽即喝武士推出斬之以正軍法言未絶旁邊閃出一人面如棗色豹體猿腰河西人也姓苑名君璋現爲殿前都虞候君璋奏曰方今唐兵至近國家用人之際千兵易得一將難求今日敬德犯法雖當死罪望大王權記過後以功贖之衆皆哀告武周怒氣方息將敬德免死貶在長行只與三隊人馬令敬德領去介休護守糧草若再疏失定按軍法敬德滿面羞慚拜別武周離出朝門次日敬德結束了跨刀上馬帶領三隊人馬離了太原徑向介休進發正在起行忽有軍士來報西南角上有一團毫光沖天而起滾來滾去敬德趨前視之果見光芒照人眼目敬德疑爲妖怪拽滿雕弓單射一箭弦響處不見了光急使人探之乃一塊頑石石上有困避守時四字敬德見了嘆曰此天命也上天無非令吾安分守己以俟天命之意即將頑石打爲粉碎勒馬前行正值人夫管押糧車來到敬德親自點視糧計一千石草有二千束車上各插小黃旗爲號是日黃昏左側行至安封敬德令守車軍士將糧車安頓歇息次早又行護糧官曰此處空僻賊人往來之地可防深夜劫糧恐生不測敬德曰旣是如此汝等各宜仔細謹防賊劫是夜敬德宿于野營不解衣甲坐以待旦已及二更之次月色甚明只聽得前途吵鬧軍人報言有賊敬德遂提鞭勒馬向前探視行不二里一聲炮響喊殺連天敬德舉頭視之見後面一派火光上下通紅急勒馬回來只見大車小車惟聽聞霹靂之聲大束小束俱化爲灰燼之末三千糧草霎時間被唐兵燒毁無存護送人夫燒死大半卻說尋相被撻里忽假裝北兵奪關趕散去至梁公谷躲避月餘知敬德獲糧馳馬來奔二人接見具訴前事且驚且喜因邀共飲二人坐至半夜敬德忽然仰面大慟尋相曰將軍于矢石交馳之下百萬對敵之時全無懼怯今日何故痛哭敬德曰前日之難未免今日又招此禍如之奈何此是唐人用計迫我今進則必死退無容身之處吾居顛沛之中命死須臾暗想空立于世不能成其大事是以痛哭尋相曰汝勿憂慮此事極是容易只在反掌之間吾觀武周確非成立之人每視唐王眞乃聖明之主將軍事勢危迫進退無路古人背暗投明君子所取吾與將軍共投至大唐必得重用何乃自苦如此而受人之危乎敬德曰爲人臣而懷其二心是不忠也况李淵亦是僭國武周何劣于唐今若一時苟且後遺萬載臭名此事吾寧就死决不苟爲尋相曰好人難做汝若不聽吾言卻有後悔敬德曰吾今暫回介休收拾軍馬與汝同取回柏壁關將功贖罪庶幾得免尋相只得從之遂領兵馳人入休是夜宿于城中次日天明忽哨馬報言唐遣李世績領著大兵把介休城池團團圍繞軍馬甚是利害敬德急上城觀之見唐兵四面圍繞水泄不通約有五千之衆世績立馬于麾蓋之下左右顧盼指揮軍人令其四面夾攻喊殺連天振聲不絶敬德便欲領兵出城尋相又曰將軍只宜固守不可出戰吾觀大唐人馬甚是雄壯將軍雖勇寡不可以敵衆緊閉不出終是孤城難守况世績多謀今時勢如此將軍不聽吾言可熟思之時敬德累聞尋相之言又記石上困避守時四字乃知天命有在守己爲榮因無戰心遂喚左右之人多造軍器嚴緊守護又不出戰不知此城還守得否總評喪師失土金剛諉罪于敬德哪知西突厥遣兵來助實出于世績之計初非敬德之有反情也及介休之貶護守糧草卻又被唐兵燒毁無存奈何彼武周非成立之人唐王乃聖明之主德所了然第困避守時四字又不可視爲頑石云爾 

第五十七回	金剛敗走北突厥	卻說秦王取了柏壁關知敬德被譖困守介休城內遂總督十二道總管催兵前進兵至莒州前部先鋒馬三寶先到宋金剛使先鋒雷琳與薛坦引兵三萬屯淑口圍塹二十餘里周圍鹿角密護正嚴馬三寶回禀秦王秦王曰且不可戰彼欲老吾兵也若攻之正中其計且定揚賊衆大半在此其巢穴必定虛我等可弃此處奔太原賊必往救之就于中路破之必獲全勝矣衆皆曰然盡勒兵從小路望太原而去大張旗幟軍轉山北卻說雷琳與薛坦正在帳中議曰若唐攻打之時切不可輕出弓箭炮石不許亂發唐兵遠來難以久住待糧盡退去用兵擊之一鼓而可擒李世民矣言未畢忽然唐兵轉過山北而去雷琳大驚唐人知太原無軍必去攻老營也若太原有失吾此處皆無用矣可盡起定揚之兵迤然擊之原來秦王留下十數人扮作鄉民暗窺虛實見劉兵欲起飛報知秦王秦王曰彼知吾取太原拔寨來擊正中吾計乃命秦瓊程知節引一軍埋伏于郟水鶏鳴谷劉兵過來同時舉發二將引軍士去了雷琳薛坦軍馬看看趕上忽然一聲炮響秦瓊二將從後進發秦王兵回兩下夾攻劉兵大敗殺死無數降者極多雷琳薛坦死戰得脫前至首山正逢宋金剛到合并一處人馬來與唐兵交鋒薛坦出馬被唐將程知節一斧砍于馬下劉兵大敗宋金剛引敗兵退入莒州城閉門守護追兵四面圍合時值秋天降下大雨河水暴漲運糧船只從河口直至城下其雨連綿月餘不止唐營外水深三尺軍人驚惶幽州道總管羅仕信入中軍禀曰雨水連綿營內沈坑不能停住望移屯于前面山上秦王大怒曰吾偏不知擒賊在邇安可亂移汝等再言斬之仕信齊齊而退少時宣州道總管田留安又來禀說軍皆怯水意欲移營秦王怒曰輒敢亂言惑我軍心推出斬之當時號令首級于營門于是三軍鎭 靜秦王叫城北軍馬暫退放城中劉軍采樵柴薪牧放馬匹唐軍謝良壽曰昔日殿下攻西秦高墌之時八部連進晝夜不息故數十日而平薛仁杲今遠奔而來按兵不令攻打一任霖雨滿營又縱城中人樵柴牧放牛馬愚切疑也請殿下教之秦王笑曰汝雖爲將不知用兵之道也昔薛仁杲兵少糧多城內可支一年我軍四倍于仁杲我糧尙不勾一月以一月之糧而敵一年之糧以四部之兵而敵一部之兵不容不速也是以不計死傷與糧爭競也今者劉兵多我兵少賊餓我飽因此不必攻打以待自走也走而擒之無有不勝吾不掠牛馬不絶采樵是容賊走路也夫用兵者詭道也若因事變賊糧并盡軍恃雨霖未肯束手歸降吾故示無能以安之若取小路以驚之賊必衝突而死戰也此雨數日必晴一晴并力攻打賊可擒矣衆皆拜曰此神武之算也卻說軍中數日果然雨霽天晴秦王謂諸將曰來早四面圍合并力打城諸將得令次日築土上掘地道指魯鈎衝雲梯炮石晝夜攻打箭如急雨亂射城中糧盡軍士疲困時金剛部將呂玄來見雷琳曰軍圍城外吾軍糧盡此城陷在目下吾等死無地矣琳曰東門盡是老弱之兵我弃金剛而逃之若何玄曰非丈夫也何不擒金剛獻之吾等全身遠害琳曰金剛心腹也爾我手足也豈以手足而自傷其心腹乎只顧己身殺彼何用二人商議定下計策呂榮暗來金剛馬院觀其動靜見後槽人皆睡著殺死數人騎馬走東門雷琳放出佯作追趕之狀二人到唐寨來投見秦王備言有心歸降已久因劉王法度拘禁嚴緊不得來歸今金剛糧盡計窮不日必亡秦王聽言不疑二人而遂納之次日平明城外大軍校一齊納喊振動天地金剛大驚慌自持刀上城各門點視人報雷琳呂玄夜引數騎投降秦王去了金剛聞言懊恨二人不已劉軍中舒士亨曰今日糧盡勢敗雖孔明再出無計可施矣金剛曰必是劉王聽信讒言不發救兵不然何得如此士亨曰軍士損折雖多尙足護衛只是糧盡食缺難以支持何似弃了此城奔回太原再整兵來未爲晚矣金剛曰吾亦如此遂上城觀望見北門外旗幡不整兵士甚弱金剛曰此去何所或對曰此等皆山僻小路可入太原金剛曰今晚可走此路士亨曰山路恐有埋伏不如走大路爲愈金剛曰須有埋伏吾兵尙有二萬何所懼哉隨即下令各要嚴整慣帶準備出城是夜黃昏上馬與舒士亨張吉并一萬軍人開北門衝出唐兵莫敢當其鋒銳四下亂竄金剛提刀飛馬前走至更初約走二十里山崦內火把齊明鼓聲大震一彪軍當先一員大將乃程知節也策馬持斧大叫金剛早降免汝一死金剛大怒縱馬持刀戰之知節便走四下精兵皆起金剛不敢戀戰望前面走背後知節掩殺金剛人馬死者極多又行三四里前面鼓聲振地一軍擺開當先大唐上將乃是秦瓊向火光影裏驟馬提雙鐧來戰金剛金剛大怒縱馬迎之戰不三合金剛敗走舒士亨提槍來迎才交馬叔寶只一鐧打士亨于馬下背後喊聲大震四下兵起金剛急望小路而走背後秦王催兵乘勝單馬追戰一日一夜行有二百餘里戰有數十餘合唐兵困倦當日西麟道總管陸德明進曰殿下追賊深入重地猶不肯止豈不自惜千金之軀乎即今人饑馬困欲戰而不可得當于此處扎營待後軍齊至人馬飽食勒兵再追未爲晚矣秦王曰如今金剛志竭計窮三軍震懼已有離散之心今日衆心易散機會難逢當因此敗勢而取之若更遲緩不取待其計策再立守備已成則不可再攻矣吾今盡忠爲國豈可私顧其身乎遂勒馬加鞭奔前追趕衆軍暗暗叫苦卻說金剛奔走背後張吉趕來說舒士亨已死于亂軍中金剛不勝悲惶令張吉斷後金剛自在前開路人馬行至雀鼠谷兩下是山轉過谷內乃一平川之地好爲戰場金剛屯扎于此把人馬列成陣勢迎著唐兵到來一日八戰金剛皆敗唐兵斬賊首萬餘級獲輜重千乘此時秦王不得食已有二日不解甲已有三日矣隨身只帶乾糧熟肉分散各總管令每人一食人馬暫歇是時金剛之兵十停去九雖有餘衆零零落落盡皆潰散正值黃昏左側東方月上皎如白日秦王傳令曰此賊死亡只在此一戰汝等各當奮力向前衆將發大殺劉兵金剛兵少抵擋不住忽殷開山一支生力軍卻從劉兵背後殺來金剛見兵到慌欲走時已被唐兵衝散太多衆士卒各自叛去金剛大懼思無去路只得逃命帶領百餘騎星夜走投北突厥去未知後事何如總評秦兵望太原而走則劉兵必拔寨而來此蓋乘虛取勝之計也曩者八部連進不數十日而平仁杲茲豈可概之今日乎且金剛糧盡計窮難以支持一日八戰十停去九怎能復當殷開山一支生力之軍不向突厥而逃命也歟 

第五十八回	休城敬德詐降唐	卻說劉武周令人巡哨路上往來不絶報言金剛兵敗走北突厥唐兵後面追趕打入太原今已至近武周聽聞大驚流汗沾背魂不附體遂謀于都虞侯苑君璋曰孤昔發兵南侵汝曾諫言唐王李淵才興仁義之師即成帝王之業誠係天命有歸實非人力可爲教孤北連突厥南結大唐然後即位可爲久計孤一時昏昧不從致今日果有此敗思無栖身之地汝有何妙策指示得生之途君璋曰定揚雖小亦足以王再聚兵來復仇何必拘守一并州乎武周曰吾起自馬邑提三尺劍得立定揚可汗一路南侵賴汝衆等之力勢如破竹所向皆捷大小數十戰未嘗敗北今日將敗兵亡事勢窮迫進則有死退則無依雖有彈丸之地何足以濟大事言畢放聲大哭即拔佩劍自刎君璋急向前奪之告曰大王勿自燥暴獨不觀古人乎春秋之時伍子胥引兵伐楚入郢鞭平王之尸三百楚申包胥入秦借兵秦王不允包管哭于秦亭七日七夜人告秦王憐其忠義借兵二萬與之報仇平陵一戰即能復其楚國今大王與北突厥有通好之情旣宋金剛投往彼處人馬尙在大王何不投之况大王實彼所立必肯成人之美暫時屈膝異日騰身武周曰汝言雖當只是羞見突厥君璋曰事出無奈大王勿疑二人正在商議後面塵埃起處喊殺震天秦王引軍馬到來武周即自結束綽槍上馬與苑君璋帶領數百騎離了并州走投北突厥去秦王兵至見武周走去已遠亦不追趕遂引兵入并州城內開庫藏金銀大賞軍士武周所據州縣盡入于唐只有介休未下敬德未服秦王乃下令曰并州一路居民遭兵革之難盡免今年租賦大事已定寫表進朝請旨令人留守其地卻說李世績領兵困佐敬德在介休城內攻打不下正在納悶忽報有一彪軍馬來到打著唐旗號使人哨探乃秦王也接入寨中相見秦王曰近殺敗金剛走北突厥特移兵到此收復敬德世績曰曾與武周對敵否秦王曰武周君臣亦走突厥吾已復卻并州數郡報言軍師圍介休不下故引兵來相助近曾遣人入城以諭敬德否世績曰圍城之後一向未通消息秦王曰素知敬德忠烈其性燥暴只宜緩緩圖之今武周金剛北遁勢已迫矣若攻之太速恐亦逃走突厥深根固蒂急難動搖矣世績曰但得一舌辨之士入城去說令其來降此爲上策二人坐于帳中正在商議忽小卒來報武周手將尋相引一支人馬徑來投降秦王曰尋相來降此事濟矣秦王召入詢其來意相曰臣知武周非是眞主已有心來降久矣但因武周法度拘束嚴緊不得相從今吾主已敗世事已去自知不識進退投拜麾下倘不加罪願施犬馬之報世績曰劉武周現在何處相曰近因戰敗與宋金剛苑君璋二百人已走投北突厥去矣世績曰汝今順唐欲要見用汝與敬德交契甚厚可招來同降方始無疑相曰不須動張弓只箭某憑三寸不爛之舌入城去說敬德必來降矣世績曰汝以何術可使敬德歸降相曰吾以時勢利害說之必從吾言秦王令尋相徑至城下見城門緊閉秦王遂寫書拴在箭上射入城中小校拾得將來見敬德敬德折開其書視之書曰秦王李世民拜于尉遲將軍麾下切聞明者防禍于未萌智者彌患于將著知得知失可謂賢哲知存知亡是避吉凶今吾大軍之行一戰而金剛遂北再戰而武周逃亡東征西怨南伐北降此誠天命實非人力可爲將軍不悟獨據孤城而不早降是欲毀身滅族也爲天下之譏誚并州已失坐落一寨便其地形將軍在吾軍舌上耳奔走必不得免吾爲將軍慮之願無貽後悔敬德看了秦王之書大喜遂請尋相入城敬德曰主人現居何處相掩淚曰主人與元帥皆死于唐陣矣敬德曰吾誓殺賊與主報仇相曰此實天命歸之非人力可致敬德曰汝背我而去降唐不知事君何事相曰吾非不忠奈何勢危不能支持吾始降矣敬德曰見危授命爲人臣正其宜也汝懷二心事唐吾受劉主之恩安忍背之相曰秦王寬洪大度專望足下如饑似渴敬德遂取紙筆親寫降書遣人賫至唐寨來見世績看罷大笑秦王曰元帥何故發笑世績曰吾非笑別單笑敬德無謀此事只瞞得無知痴漢安能瞞我秦王曰何故世績曰敬德來降乃詐耳秦王曰何以便知其詐世績曰以動靜可知若束手自縛投見轅門正當其理豈有張設音樂奏凱出城使人駢闐之理乎此實詐降其迹已露書上分明寫說排列香燈花燭東門出降使我人馬不做準備皆向東門接應彼卻從西門衝突吾陣而出觀見西門俱是老弱之兵出我不意亦欲北走矣秦王曰何以待之世績曰吾已安排了也可將計就計勿令軍人攻打隨處埋伏不二日必擒敬德矣秦王曰此眞奇策也卻說敬德在介休城內設計詐降乃選守城官軍護糧將士逐一點視計有三千人馬俱令披挂結束準備出城投降尋相問曰旣已降唐何必整搠軍伍敬德曰非汝所知吾豈眞降哉今如此裝飾乃假途滅虢之計實欲出此城也我于東門設立香燭進獻羊酒奏凱出降彼見我如此行動信爲實事必不提防于我我得率領鐵騎從西門衝突而出矣相曰主將已亡將軍何所歸乎敬德曰吾去探聽虛實主上若存則與其合兵再興劉室若果亡矣則誓以殺賊報仇雪耻相曰良禽相木而栖賢臣擇主而事將軍不聽吾言悔無及矣敬德曰吾自有定見汝勿多言卻說秦王與世績在寨中專候尋相消息忽人報言敬德開了東門排香花燈燭鼓樂率父老出降言未絶只見一人飛馬馳報敬德領著精兵已從西門突圍而走矣世績曰此賊合休不出吾所料矣遂擂鼓催兵四下炮響喊殺連天正值敬德西門突出提槍縱馬親自向前前面一軍擺開爲首領兵大將鄂邑人也姓馬名三保當先出馬橫槍大呼敬德何不降敬德大怒曰吾乃劉將豈降賊也言訖拍馬舞鞭徑取三保兩將戰數合三保敗走敬德引軍趕去約趕一箭之地左邊山谷中一隊軍馬出爲首領兵大將濟州東阿人也姓程名知節字咬金敬德撥馬來戰右邊山谷中一彪軍出爲首一員大將萬年人也姓殷名皎字開山三路軍馬來并敬德敬德此日戰敗唐將一十六員人困馬乏敬德知難脫虎口慌撤軍入城城壕邊白旗招揚兩路軍出左有秦叔寶翟長懸右有劉政道秦武通五路軍馬喊殺震天敬德掇馬收軍仍回介休將四門緊閉不出唐兵依舊四下困守時尋相見敬德不屈是夜亦自逃回唐營去了靜軒詩云才貶忠臣上介休致教劉武弃并州江山一旦歸唐主尤與尉遲意氣投	總批秦王見武周君臣并走突厥隨議復收敬德此不可不攻而尤不可攻之太速也尋相欲以時勢利害說其必從誰料其親筆降書只屬假詐乎卻被世績識破而即令五路軍馬來并也乃敬德猶然不屈其亦王蠋之流歟 

第五十九回	劉世讓謀殺武周	卻說兵部尙書唐儉與元君寶總管劉世讓皆被敬德所執解送劉武周處武周欲用之三人不屈監禁獄中及武周兵敗北遁數人得脫來見秦王秦王曰汝衆被執何得不死而復歸乎劉世讓曰臣等被執自料必死不知唐儉與敬德有一面之交武周每欲重用臣等不屈數次加害賴敬德力贊釋以不死監禁獄中今日得見殿下實唐儉敬德之賜也秦王曰汝衆終是不肯用力致使王師敗績今日還國固宜加罪柰此實因齊王私弃了并州致有此失亦不乾汝之事當立功以贖前職帳下一人進曰某實不才跟殿下多年未有寸功願去介休城內掉三寸之舌說敬德來降秦王視之乃唐儉也秦王曰汝何以而說之儉曰敬德與某同師習舉武藝交契甚厚後各事其主久不相見近來衆人被執實因看臣薄面咸得不死今若到彼以利害說之必來降矣秦王大喜遂賜酒遣唐儉行儉乘馬到介休城下高叫故人唐儉來見城上報與敬德敬德叫吊上城來相見敬德曰故人何事而來儉曰某今歸朝在秦王帳下參贊軍機昔蒙見愛未嘗敢忘今見武周金剛俱死戰陣足下據守孤城進退無歸吾與世讓等商議無以報德特來勸足下歸唐敬德勃然變色而起曰李世民是吾仇人也吾事劉汝事唐各事其主昔日吾待以故人之禮釋汝不死今又來此何用多說儉曰如某之不才尙爲兵部尙書公若到彼貴不可言敬德曰死生有命富貴在天吾命合貧賤豈望榮貴乎所可言者但欲報劉主恩而已儉曰劉主宋金剛實死于戰陣矣汝尙何爲敬德曰吾終是不信此事儉以甜言美語再三勸之敬德沉吟良久曰要吾順唐須見劉主眞體一面大哭三聲盡著爲臣之禮然後順之儉曰武周首級已送入長安去了敬德曰若無劉主眞體决難順唐回見秦王願决一死戰便盡力來攻吾不懼之儉辭別回報秦王秦王謂世績曰此事何以處之世績曰只得一人往山後一道事必諧矣秦王曰只有劉文靜善于說詞能辦大事今此人已被父皇殺死再無人去得言未絶忽一人挺身出曰某願往山後乾功以贖前職使敬德拱手來降衆視之乃總管劉世讓也秦王曰汝去以何而進世讓曰某聞山後北突厥足知其人勇而無謀見利忘義須得金珠名馬以利結其心更用畫一美女影像以色奪其志必殺武周來獻使敬德一見無語即投殿下矣秦王問世績曰此言可乎世績曰殿下欲安社稷何惜金珠秦王欣然與之更與名馬十匹畫美女形像一軸世讓騎了馬帶數十人投山後來見北突厥卻說北突厥處羅可汗部下有一大將姓康名鞘利官封柱國之職此人英才出衆武藝超群爲北方之表章時值仲秋天氣清爽帶領親隨數十人在郊外打圍忽報有一隊人馬南來盡打大唐旗號來得甚緊不知何意鞘利急近前視之乃認得是唐總管劉世讓也原來唐高祖起義兵時使劉文靜往北突厥借兵管軍頭目是康鞘利曾到太原面會因此世讓亦認得是突厥柱國康鞘利也二人接見滾鞍下馬各訴前事鞘利曰君今欲往何處世讓曰唐帝遣吾爲使前來汝國進貢鞘利曰昔唐借我突厥兵時許下年年進貢今經五年如何負約不來世讓曰吾主唐帝進貢之物年年不缺只因納言劉文靜爲使路經朔州與劉武周相通武周倚著驍勇之勢盡皆截奪去了更一公主實唐帝親女極其美麗送與可汗爲妃亦被奪去後來探聽得實唐帝大怒遂將文靜斬首與兵征伐武周才得路道相通專使某爲使將公主畫像送來更有黃金一千兩明珠數顆錦段十箱盡皆獻與可汗外有名馬一匹玉帶一條送與柱國酬答昔時領兵相助之勞望柱國在可汗面善言達意鞘利曰原是如此某實不知之可汗受貢固其宜也吾亦蒙惠何以克當世讓曰此物不足以供久用權爲執贄之禮于是二人并馬而行徑至城下鞘利引世讓入見處羅可汗禮畢備將前事說了一遍獻上金珠等物可汗大喜隨令鞘利將畫像當殿上展開視之滿朝衆臣俱各稱羨不已可汗曰此是南海觀音現世豈人間之女子乎此事果實否世讓曰臣安敢虛誑行事吾主有言公主旣送可汗便是可汗的妻不使歸唐尙留并州宮內遣人守護不敢妄動專望前來接應此時可汗果實無謀見利忘義一聞此言大怒隨即召武周入可汗責曰昔汝爲定揚之主實吾所立乃附庸之國欲以相輔今來投奔又待以上賓之禮何辜恩負義輒敢無禮武周曰大王暫息雷霆之怒容某分訴一言有甚歹處可汗曰汝奪大唐進來公主并金珠寶馬尙敢胡掩武周曰誰曾說來有何證見言猶未了只見傍邊閃出劉世讓來大喝一聲吾與你做證見此賊無禮焉敢欺辱公主手起一刀斬武周于地下鮮血迸流時武德四年夏六月也年三十八歲史官有詩云唐賂金珠間武周卻因圖畫斬諸侯縱君便有牢籠計難出元戎第一籌	總批唐尙書與敬德恃有一面之交故願說其衆降豈知能掉已三寸之舌而不能奪其報劉之志必如世讓之謀殺武周斯爲元戎第一籌耳蓋突厥非利無以結其心非色無以中其欲卻被世讓堪破故一言之誑即爲武周之刃歟 

第六十回	敬德舉介休降唐	當日世讓殺了武周可汗曰汝殺武周正當其理即將武周首級用木匣裝盛付與世讓星夜帶來唐營時秦王在介休專候世讓回報忽聞突厥殺武周送首級到秦王大喜曰武周已亡敬德來降必矣世讓入見秦王將武周首級獻上具說突厥前事秦王即爲奏聞唐帝言已斬武周乞復世讓等舊職使者去訖仍遣唐儉再往介休城下高叫敬德故人唐儉來見城上報知敬德言見唐儉與從人捧一木匣其中想是首級敬德曰果是吾主首級即當自刎同死君難若無眞體以吾今居極地復來說吾則將唐儉打死吾即領兵出城决戰矣遂教開門放入儉至廳上相見禮畢敬德曰故人復來有何見論儉曰秦王遣吾送至武周首級與足下觀看果是眞否隨令人捧至面前敬德啓匣視之見武周面不改色鼻上三竊腦後一肉鶏冠敬德曰的確吾主也久不見吾主誰殺汝之死耶使吾身無所倚不能報仇遂放聲大哭拔刀在手向頸下自刎儉急向前奪之大笑曰君今死有餘罪亦不爲忠臣也敬德曰汝且說吾有何罪臣死君難正其理也反屈身事仇可乎儉曰不然今日足下所行非盡忠死節之士實弒君賊子之事也敬德大驚慌問其故儉曰秦王禀性仁慈招賢下士深愛足下重用故不肯加兵恐傷性命特遣某來屢勸足下立功勛于我唐垂芳名于萬載不料足下溺于小見誓欲得見武周首級方才歸順原來此人不曾死于軍陣單馬星夜投奔突厥故秦王遣劉世讓往處羅可汗處索取汝主頭來武周原曾不死皆被足下逼死之耳今汝雖刎首枉死無益亦不忠也願熟思之敬德默然沉吟半晌長嘆一聲曰吾不得爲忠臣矣受此污名使萬世之下人皆駡我汝言雖善吾只一事秦王能容三日與我埋葬吾主即當卸甲如期不允寧受屈死儉曰此是人臣忠孝大理何所不容吾當急急回報遂上馬來見秦王訴說前事秦王問世績曰此事虛實如何世績曰吾見此人計窮决無虛謬殿下可從其請儉再往回報敬德曰雖然如此暫請秦王退軍容我整治喪事即便來降儉復見秦王說之秦王下令叫軍士盡退三十里程知節曰敬德有變奈何世績曰素知敬德忠義士也必不爽信遂引軍退敬德即時具棺與武周刻木爲軀以王禮葬于介休南門外十里令軍民盡皆殯送敬德親自祭之褒贈劉王之號于是將城中薪運糧草軍士并驍勇民夫八千餘衆俱令嚴整披挂手執兵器各依隊伍出城來降秦王單馬輕衣親自去迎左僕射屈突通扣馬諫曰敬德嚴裝披挂布列而出殿下未可輕進常言受降如受敵萬一有變如何秦王曰敬德定揚名士信義爲重必不肯負義也何必多疑遂策馬而行秦瓊曰汝衆回陣吾從殿下迎來二人接見敬德下馬立于陣前秦王曰足下旣已順吾何必披挂嚴整軍伍其意何在敬德曰臣與吾王麾下多有戰鬥之仇恐懷舊恨故不敢輕進特如此以防不測耳秦王曰唐劉爭鋒皆因圖王霸業各事其主始爲仇敵今已合成一家安有挾仇之理隨令秦瓊說諭將士但有挾仇與敬德爲敵者以軍法斬首軍中駭然震栗秦王遂折箭爲誓脫自己錦袍以衣之請入寨中敬德大喜納頭便拜曰敬德敗將感殿下不殺之恩願施犬馬之報秦王用手携曰吾知子眞大丈夫也武周不能用爲大將致有此敗不知敬德寧識美良川之時乎若公是時獲我還相害否敬德曰未可量也英雄之意秦王大笑曰今日之事當與公共之敬德請秦王入介休籍其戶口數目檢點倉庫出榜安民已畢世績曰河東之地已平可將太原庫內金帛給賞撻里忽使其領兵回還突厥其隨征將士照功關賞秦王從之麗泉詩云龍虎相逢喜氣盈不披衣甲便推誠尉遲相見無痴忌方下烏騅謝甲兵是日設宴君臣慶會忽報突厥遣人送宋金剛張萬歲二人首級至秦王慌問其故使者答曰近因二人背了可汗欲還上谷爲追騎斬之恐唐不信特令某送來以通和好之情秦王與敬德等近前視之果實二人秦王喜曰得一賢而去三賊眞天于之福也遂厚賞使者令其回報次日奏凱班師到長安秦王引敬德見帝帝大喜封敬德爲右府統牢唐儉程知節劉世讓等仍復舊職郭孝恪爲并州太守其餘將士各依次序升賞忽報王世充負約入寇兵屯界口帝遂命秦王率兵攻之未知勝負如何	總批劉主未嘗死于戰陣敬德疑之是已第必欲其眞體一面方才歸順是出何見吾恐秦王遣世讓往取頭來則前日之不屈只溺于小見而今日之來投反使有餘辜也右府統軍之封竊不知其無愧于心否 

第六十一回	單雄信割袍斷義	武德三年七月秦王在西府事無大小皆親决斷于是軍旅之事咸聽秦王調用忽報王世充入寇兵屯界口遂命馬三保爲先鋒率領精兵十五萬隨帶尉遲敬德在軍中聽用兵至丹水扎住營寨時劉武周之將尋相先降秦王使其舊衆與諸營相參爲用而諸將多不相合至是相與士卒各自逃去小卒報聞諸將以敬德初降疑與尋相是一體之人恐其有變乃告于秦王言敬德與尋相同類相旣叛去敬德必懷異志恐生不測宜爲提備秦王信以爲實乃將敬德囚于軍中但不與其出入時使人供送物件飲食而相待之禮比常尤厚屈突通殷開山言于秦王曰敬德驍勇絶倫非肯屈于人下者今大王囚之心心怨望若留之恐爲後患養之無益不如遂殺之秦王曰不然敬德若叛豈在尋相之後邪且敬德爲人極是忠義吾待之不薄安有此事遂命釋之因引敬德入至寢室以白金十斤賜之秦王曰吾一時昏暗聽諸將之言疑足下欲叛我而去虛意拘留但欲試汝之心特戲之耳大丈夫意氣相期勿以小嫌介意吾終不信讒言以害忠良君宜體之若必欲去者吾以此金相助表一時共事之情也敬德曰某感大王厚恩誓欲掃清海宇以圖報德只軍中人見某初來多是意不相合每懷舊怨故疑某有異心特進讒言以激大王之怒耳秦王曰汝宜勉力相扶待四海清寧功成名就其時位列王侯必居諸將之上矣敬德曰願施犬馬之報共圖大業秦王大喜敬德拜謝而退卻說秦王是日在寨中聚衆商議軍伍之事秦王曰近聞榆窠此去不遠乃圍獵之所產聚幽禽怪獸極多吾欲往彼處游獵可乎徐世績曰不可水北之地便是王世充寨與榆窠只隔六十里倘有伏兵奈何秦王曰天命歸我吾何懼焉遂全裝貫帶綽槍上馬引五百鐵騎出寨行至榆窠直到一平坦戰地周圍廣闊極是勝境左有飛來鳳右有瀑布泉昔黃帝遺下石室魏宣武營造皇陵秦王左右顧盼稱羨不已回顧諸將曰吾欲過水北去看王世充寨衆將皆當不住遂同出川口伏路小軍飛報王世充云秦王親引五百騎直到榆窠來觀寨栅世充曰此必是李世民誘敵之計不可追之只見階下一人身長九尺膊闊有圍厲聲踴躍于前曰此時不擒以絶後患更待何日衆視之乃單雄信也世充曰只恐是世民之謀也雄信曰若如此疑惑生民何日見太平邪某雖不才願領兵出擒世民致于麾下衆將曰單將軍眞猛將也擒獲必得世充遂交雄信領精兵五千在前又叫段達引馬步軍五千在後以防埋伏世充自引軍一千在第三隊接應卻說秦王看了半晌白士讓曰可早回正行過谷口山坡下只聽得塵埃起處金鼓齊鳴喊聲不絶當先一將來到大叫世民休走秦王回頭視之見無數人馬盡打鄭國旗號秦王將人馬擺開橫槍立馬于坡下待之先來將家其人姓燕名伊乃鄭國副將亦有勇力手持開山太斧縱馬來到更不打話挺斧來劈秦王秦王以槍迎之二人戰不數合秦王力怯勒馬便走燕伊後面飛馬追之趕了一望之地不防秦王拽滿弓弦回射一箭正中燕伊面門應弦落馬後面單雄信人馬大至望見秦王射燕伊落馬手持棗木槊隨後飛馬便趕卻說秦王走入山谷澗中走不到里餘前有高山壁立攔住去路勒馬再回遙望數千鐵甲人馬隨雄信屯扎守住澗口原來雄信素識地面是斷頭澗內無出路故立馬于此守之果然秦王出澗見雄信在澗口遂勒馬刺斜而走雄信拍馬又追只見一人飛奔而來在于馬上高聲大叫勿傷吾主徐世績在此原來雄信與世績二人俱在李密手下結爲兄弟相契甚厚及李密兵敗世績同密投唐雄信染病在金墉城世充親往慰勞遂仕于鄭二人有兄弟之情世績見追秦王至近遂單馬奔前扯住雄信衣袍曰吾兄別來無恙憶昔相從多蒙教誨至今感德不忘今日到此何故追窘吾主耶吾主即汝主也可看弟薄面乞全秦王性命雄信曰昔日同居一處始爲兄弟如今各事其主實是仇敵誓必追殺世民以報吾主安肯相容世績又告曰吾與汝交契甚厚不比它人不記昔日龍門陣上焚香設誓同食五魂湯之義乎雄信曰此乃國家之事非雄信敢私也今日免汝一死者盡吾一點同契之情耳遂以劍割斷衣袍勒馬加鞭復來追趕後人有詩云桃園相契親兄弟世績交朋未必眞雄信割袍恩義絶須知事主不徇身世績見雄信割斷衣袍去趕秦王急勒馬奔回大叫諸將主公有難此時敬德正在洛水灣中洗馬忽聽得東北角上一騎馬飛奔前來視之乃世績也敬德慌問其故世績曰主公被單雄信追逼五虎谷口急去救之敬德聽聞更不復言身無披挂馬不及鞍裸體執鞭飛奔而去卻說秦王走入谷中路窄人馬難行乃弃馬步走正值山側樹木陰濃甚好遮掩遂扳上山樹雄信提槊飛馬趕到不見了秦王悄無動靜獨一玉鬃馬在前面咆哮而叫雄信暗想走得不遠只于四下搜索久之秦王在樹上大呼曰單雄信曾見吾否雄信急舉頭視之果是秦王雄信曰吾以汝投澗死了尙留在此早早下樹與吾執獻主人請功受賞不然汝雖有沖天之翅飛不出此羅網矣秦王樹上喝曰賊奴見射死燕伊麼汝雖有千條計不及我一雕弓吾有神箭百發百中汝不懼哉原來雄信素知秦王箭有百步之能不敢逼近只于四面遠遠守困鄭副將樊祐曰彼箭已放盡了可速進砍樹遂招一人馬圍裹將來秦王正在危急把手一招兀的不是吾救兵來也雄信回頭果見山坡邊一大將衝陣而來面似鐵色聲如巨雷大叫勿傷我主尉遲敬德在此敬德挺鞭躍馬橫劈敵住雄信雄信雖勇因趕了數程終是力乏措手不及被敬德一鞭正中雄信手腕掙挫不起敬德遂弃了鞭隨奪雄信手中鐵槊過來橫刺雄信跑馬而走後面樊祐輪刀直取敬德敬德只一槊刺樊祐于馬下鄭兵見二人敗走漸漸解散敬德左衝右突殺開一條血路遮翼秦王走出圍外直送到武陵霸見陶武欽立馬橫矛于霸上敬德曰陶子敬你保殿下先行我再去殺賊來也言罷引騎兵再回舊路正行之間見一將手執著一口劍引數十騎趕來敬德更不打話直取那將方才交馬只一合將那將擒獲過來從者奔走那員將是王世充隨身背劍心腹人陳智略也後面軍馬已到馬軍步軍漫山遍野盡皆圍定敬德直透重圍無半點懼怯只顧厮殺往來衝突如入無人之境只出不得圍外忽山後一聲炮響前軍鼓聲大震敬德看時見風捲出一大旗是唐旗號乃僕射屈突通也引著大兵來到殺退重圍與敬德相見說衆等恐秦王與將軍有失特令某引精兵前來接應敬德見了即與屈突通指揮大小三軍一齊殺出後人有詩爲證榆窠救主顯英雄殺透重圍幾萬重二十四年眞帝主興唐全賴尉遲恭宋賢有榆窠詞爲證榆窠草點點斑斑如血掃借向時公何事因尉遲一戰征旗倒世充兵將魂魄飛殺入重圍保大小至今此血尙猶存不見英雄空懊惱當時王世充聽知唐兵救應自于高阜處觀之見敬德往來衝突一無所礙世充驚問左右曰此何人也有識者對曰乃劉武周降將尉遲敬德也世充曰果實英雄世充令所在之處不可輕放卻不知背後唐兵三路殺來中央是屈突通等兵左邊馬三保右邊程知節喊殺不絶勢如蜂涌鄭兵大敗殺得尸橫遍野血染河渠世充單馬逃走得脫衆軍四散當日敬德獲排矟兵六千領衆還營大獲全勝總評敬德在軍中被諸將所忌爭譖殺之幸秦王之終不信讒言故忠良不至于就戮夫榆窠之往及觀世充之寨卻爲單雄信所逼非有敬德挺鞭敵住殺透重圍則秦王其奚賴焉若雄信之割袍斷義此不過兄弟之交又當別論也 

第六十二回	尉遲恭榆窠救主	王世充旣走脫難行出谷口回觀所跟約有一百餘人又行一程已近新城一簇人馬攔路世充曰吾合休矣近前視之方認得是徐琳軍馬世充心始安徐琳接戰言道雖知陣敗不敢遠離附近迎接世充曰險失了性命與汝不相見也接入新城隨後段達也到陸續敗軍皆隨首軍歸新城世充點將校中間帶傷者甚多世充令各人將息是夜宿于新城次日天曉世充喚徐琳曰吾今暫回洛陽收拾軍馬必來復仇汝可保全新城但有緩急飛報將來吾亦隨手領兵至此汝可用心守護遂上馬引二百餘衆連夜奔回洛陽世充乃遣徐琳把守北關爲犄角之勢以防唐兵卻說衆將保秦王歸營皆拜稱賀其後來者戰栗驚惶皆含淚而拜曰不曾犯著貴體否秦王笑曰若非敬德奮力向前幾爲此賊所困衆皆愕然秦王顧謂敬德曰若據衆人之意汝必叛我今能獨保吾身無害何相報之速邪隨賜敬德金銀一篋以酬其勞敬德曰敵人未滅何敢望賜乎敬德即將所賜給賞士卒自是秦王倍加愛敬寵遇日隆秦王把諸軍一一分撥賞賜了當還人長安面君秦王曰世民進兵欲取洛陽實爲誘敵之計不料賊騎猝至四面圍合單雄信引槊直趨世民若非敬德奪槊刺死賊人幾乎不能與父皇相見矣唐主曰王世充今居何處秦王曰後得屈突通領兵繼至殺敗鄭兵十喪八九世充今已逃回洛陽矣遂引敬德入見唐主曰吾兒兵勝皆賴汝奪槊之能他日畫像凌烟功居第一敬德曰皆賴陛下洪福臣何力之有唐主大喜重加賞賜唐主曰卿之膂力過人朕已知之但不識卿能于陣上奪槊避槊二者之法孰難敬德曰避槊無傷者目之巧也乃吾一己之能奪槊還刺者力之勇也實壓萬人之敵以臣較之奪槊實難事也唐主曰然斯言有理言未了只見齊王元吉挺身言曰適見敬德所言皆虛誑之辭汝以爲滿朝人皆土木特如此誇口偏我衆不能使槊汝有何能願去鋒刃與汝較其勝負原來元吉以善能于馬上使槊自負其能一聞敬德如此誇口故請與之較勝負敬德曰自幼學習一十八般槍馬之法并無虛發然以理論之殿下君主也臣乃奴婢也安敢與殿下比較元吉曰不論品秩貴賤只較槊法仍請吾兄秦王全裝披挂一如輸窠逃走之狀吾假單雄信飛馬追趕看汝單鞭划馬來奪得吾槊否敬德曰願赦死罪敬德賤手頗重恐傷貴體只以木槊去了鋒刃虛意相拒獨讓殿下加刃來迎臣自有避槊之法唐主曰朕試觀二人武藝以見優劣忽得有傷敬德取木槊一條去其鋒刃令軍士牽一匹烏騅馬至闕下元吉大怒上馬持大杆鐵槊大呼曰敢與吾比較槊麼秦王聞知亦披挂飛身上馬綽丈八點鋼蛇矛縱馬而出曰汝能使槊偏我不會使槍秦王勒馬便走元吉持槊追趕意在刺之閃上敬德大叫勿傷我主敬德在此元吉遂弃了秦王挺槊來戰敬德被敬德奪過槊來橫刺元吉墜馬唐主喝曰不得無禮來聽約束于是三人皆下馬放了器械皆跪前來唐主曰敬德眞虎將也汝二人武藝萬不及一今封敬德爲行軍都總管可便領此職敬德謝恩正欲出朝只見齊王奏曰敬德出身微賤才得小勝便自誇口輒封以重職此事吾實耻之唐主曰有此大功方授大任汝何亦被奪槊乎元吉曰彼知我力怯故敢放心來救素聞單雄信鄭之虎將豈敬德單鞭划馬敢向萬軍以救秦王乎此事吾實不信唐主曰眼見奪槊有此英勇如何不信元吉曰臣部下有一將姓黃名太歲亦有勇力來日父皇可領百僚至銜園中較試若敬德再能奪得黃太歲之槊吾實信矣唐主從之卻說秦王歸至西府敬德曰今日試槊眼見齊王實有害大王之心奈吾手快方能解救今齊王又奏銜園再試吾想來日凶多吉少大王宜要提防秦王曰吾亦深慮此事來日全賴足下虎威向前異日共保富貴敬德曰吾必擊之卻說元吉歸府與衆商議欲圖世民之事謀士張達曰秦王功蓋天下四海咸歸稱羨其德手下諸將皆驍勇之士今不早除大位必不歸汝亦生後患不如來日銜園中令黃太歲急追殺之大事定矣元吉從之遂吩咐黃太歲來日可要奮力向前追殺秦王汝之功也恐聖上見罪吾自當之太歲領命而退次日唐主帶百官前至銜園左右拜見已畢分班侍立隨後建成元吉秦王敬德黃太歲諸將皆至唐主曰今日較試專看敬德槊法兩下勿得相傷若不依命以軍法論只見秦王披挂橫槍立馬陣前左右往來一如榆窠走馬之狀黃太歲假裝雄信持槊大喝曰秦王汝走何處認得吾單雄信否秦王前走太歲隨後緊追至近將槊刺去秦王大驚急以槍架隔避之秦王曰汝何生惡意欲刺吾邪太歲曰奉齊王命要來殺汝今日只知有主不知有王若不殺汝吾亦必死秦王見說連聲叫苦勒馬加鞭逃命直至桑林繞樹而走後面敬德看見大呼野賊不得無禮太歲回頭見敬德赤體趕來遂弃了秦王來戰敬德提槊便刺被敬德閃過用左手一挾右手提鞭向太歲直打下掙挫不起敬德隨奪槊過手來還刺太歲墜馬而死後人有詩贊敬德云敬德當年三奪槊果然無敵銜園中直須驚破齊王膽此是興唐第一功敬德回奏唐主太歲欲害秦王臣故殺之元吉見奏大怒近前奏曰秦王故令敬德殺吾愛將有違聖旨不遵約束合斬敬德以償太歲之命秦王曰眼見汝使太歲要來害吾尙敢在此飾辭抵罪敬德不殺太歲吾命亦喪于太歲之手矣唐主曰汝二弟兄至親骨肉合宜吉凶相救患難相扶庶不負其親也何可自相并力于朕前其大義安在元吉曰元吉有心欲害秦王惟天可表太歲亦不足惜只敬德欺吾太甚唐主曰此人有救主之功朕甚敬之宜特赦罪以旌忠節元吉默然良久無言可答是日衆官護聖駕還朝後來秦王兄弟因此結仇卻說秦王歸至西府衆將士皆來見敬德曰大王見銜園風景乎今日大王若一發言吾必殺齊王矣秦王曰擊鼠當忌器耳吾父皇在上倘怒見罪不可一時燥暴况手足之情安忍加害敬德曰大王等以手足彼則視王如路人也視此人心術它日爲禍不小秦王曰天下未定不可家人相害此皆置之度外勿以爲念惟洛陽王世充樂壽竇建德南陽朱粲江陵蕭銑所可憂者在此數子而已敬德再拜曰大王仁聖主也寬洪大度非臣等所及也忽報王世充又來入寇秦王即上表圖取洛陽于是引大軍出關看是如何用功總評秦王得保歸營皆敬德奪槊之力隨加賞賜以酬其勞誰曰不宜彼陣上奪槊避槊之事二者難易詎不能辯齊王以爲虛誑之詞再奏銜苑較試以觀其槊法則欲加害秦王可知秦王乃曰天下未定不可家人相害眞仁聖之言乎 

第六十三回	李世民興兵伐鄭	武德四年夏四月秦王上表云王世充數侵疆界累犯中原若不剿除必爲後患臣乞與李世績統領大兵共入洛陽剿除奸黨唐主從之時世績按制河東未回唐主差使宣召星夜還朝商議及世績回唐主以秦王之言問之世績曰臣往河東看探亦有此意可乘此伐鄭也唐主封秦王爲天策上將領司徒職尉遲恭爲大將軍世績爲軍師點起大兵四十萬直向洛陽進發當日秦王遣行軍總管史萬寶自宜陽南據龍門劉德威自太行東圍河內王君廓自洛口斷其餉道黃君漢攻回洛城其餘諸將分道而進大軍屯于北邙報入洛陽來此時王世充歇馬多時每日教演軍馬意欲西征聽得飛報消息鄭主王世充升殿近臣奏曰今唐兵已到新安前軍陣于慈澗城之西早乞發兵破敵鄭主問于群臣誰可爲元帥以退唐兵內史令長孫安世出班奏曰大想先朝用大將所到皆克陛下何不拜郭士衡爲大元帥以退唐兵鄭主准奏即宣大將軍郭士衡至殿下鄭主曰今唐李世民領兵入境卿安忍坐視而不救之士衡曰臣才疏智淺不稱其職長孫安世曰將軍是社稷之臣不可固辭士衡曰臣受國恩安敢少辭願乞一人爲副鄭主令士衡自舉之士衡曰臣舉太原陽曲人也姓薛名德音官授黃門侍郎鄭主准奏拜郭士衡爲都總管授元帥印薛德音爲總管命桓法嗣爲軍師段達爲先鋒選撥軍馬二十餘萬當年出師鄭主銜駕親征軍馬出屯慈澗之西秦王兵屯新安下寨士衡與德音段達共議進敵之策當日使人先下戰書次早兩軍相近列成陣勢于新安之野唐兵遠見對陣鄭兵甚是猛烈唐陣旗門開處一面皂旗有六個雪白字朔州尉遲敬德旗下尉遲恭出馬青袍鐵甲竹節鋼鞭烏騅馬背後數十個軍士跟隨而出鄭陣中段達認得是尉遲恭揚威喝曰定陽小輩負主匹夫何人來侵吾鄭境邪敬德在馬上問曰此何人也隨從軍士曰此鄭前部先鋒段達也敬德大笑而駡段達曰吾奉唐主詔來取王世充之頭量汝疥癬小兒吾不殺汝快換世充自來段達大怒縱馬而出直取敬德敬德拍馬來迎鬥不數合敬德砍中段達咽喉即死于馬下直殺過鄭陣來箭如雨下敬德引兵回至渭北屯住使人于秦王處報捷卻說王世充升帳使流星馬探鄭兵大折一陣段達沒于軍中世充大驚曰人言敬德英勇無敵吾今日方信請衆將商議都皆到了張童仁曰吾來日與敬德共决死戰誓無還之禮次日上馬引軍前進敬德亦引軍來兩陣對圓二將齊出敬德曰來者何人願通姓名童仁曰吾乃張童仁是也今奉鄭主詔特來取汝首級汝若怕死下馬投降敬德聞言大怒曰世人聞吾之名皆縮首遠避量汝只是一小卒何敢藐示于吾可惜吾之鋼鞭砍汝鼠輩言訖縱馬舞鞭直取童仁童仁拍馬來迎戰上十餘合童仁撥回馬拖刀便走敬德自後趕來只聽得唐軍鑼聲大振敬德恐後軍危急慌回來卻原來是軍士見童仁本事疑彼使拖刀計特地鳴金收軍敬德回問有何事故軍人曰吾等聞童仁極是有勇戰數合便走恐中有詐故急收軍敬德曰若不收軍已被吾劈死此賊耳敬德收軍下寨哨馬飛報鄭營王世充曰唐兵累戰得勝又進兵青城欺吾太甚來日可嚴整隊伍大展旌旗吾自出陣前用一席話可叫李世民拱手而伏之唐兵不戰而自走也衆將大喜當晚傳令來日平明進兵列成陣勢于青城澗左岸之野遠見對岸唐兵依次而出上首是秦王下首是李世績前部先鋒馬三保捏住陣脚探了出軍前請對岸主將打話鄭兵陣中門旗開處張童仁郭士衡分左右而出各持兵器列于兩旁次後鄭將一對對分列在門旗影裏中央是王世充全裝披挂金盔金甲橫槍立馬唐將望見傳言世充自來秦王曰此賊自來必有詞說也世績曰吾已用計四下埋伏兵去了秦王縱馬左右緊隨出于陣前世充亦縱馬而出隔澗大呼秦王曰汝今引兵侵奪吾境吾有一言令汝靜聽昔隋失其國天下分崩長安洛陽各有分地吾嘗自守不敢西顧熊谷二州迫在度內吾所以不取者欲以敦鄰好也今王遠涉吾地度越三崤績糧千里勤師遠出將欲何求邪秦王曰四海之人皆承大唐正朔獨汝執迷不服東都士民來請王師討汝欺君罔上之罪汝若早降饒汝性命富貴可保倘若遲誤粉骨碎身悔無及矣世充曰唐鄭交兵互有勝負汝亦不能全勝吾亦未必全敗古人有云天時不如地利地利不如人和吾寧讓山南二十五郡歸屬于唐與汝講和罷戰指潼關爲界各自管理今後永不相犯免見生靈塗炭豈不可乎秦王曰天無二日民無二主唐得正朔相傳汝是羌胡小卒亂我中原豈有相容之理吾今誓欲剿滅群凶天下合一歸于我唐誰來與汝講和而瓜分境土乎秦王回顧曰汝等敢過澗衝突鄭兵否言未絶屈突通引步卒五千從下流頭先渡過對岸隨後秦王令諸將一齊擁進鄭陣中一將呼延壽驟馬挺槍來迎屈突通一騎馬一條槍直取呼延壽秦王示之曰有此虎將何懼一世充乎遂令催兵擂鼓以助軍勢呼延壽只待要走耶律希聖見呼延壽遮攔不住揮刀縱馬而出唐將馬三保看見一騎馬一口刀飛出屈突通大喊一聲一槍刺呼延壽于馬下希聖大驚措手不及被馬三保一刀斬之二將拍馬來戰鄭主與諸將慌入本陣秦王鞭稍一點大勢軍馬一齊掩殺各道總管同時俱進各要爭功奮力向前自辰至午斬首八千餘級鄭主引軍望南奔走前面一軍來到爲頭乃是唐將史萬寶鄭主大慌前史萬寶後尉遲恭趕來兩軍夾攻四下無路忽聞喊聲郭士衡引軍殺入救鄭主出銜林軍奔潰正走間前面又二軍到郭士衡出馬迎之乃鄭將董浚合兵一處後面唐兵大至前到北邙山郭士衡引軍上山時山下喊聲起唐大隊人馬已到周回把北部山圍住鄭主叫董浚郭士衡死據其山鄭主遙望遍野重叠死尸圍至次日唐兵越厚四面放火燒山軍馬亂竄忽見火光中一將引數千騎殺上山來鄭主視之乃張童仁也童仁曰四下火光逼近不可久停請陛下走還洛陽城定計退敵鄭主曰誰可斷後董浚曰臣願舍死以當之其日黃昏郭士衡在後張童仁在前冒烟突火下山留董浚當後唐兵見鄭主走皆要爭功并進軍突火而來鄭主叫隨行軍士盡脫衣甲叠于山路而焚之以絶後軍正走間陶武欽引一彪軍馬從山坡後轉出截斷鄭主去路鄭主曰吾死于此地矣郭士衡張童仁前來衝突被亂箭射回二將各帶重傷厮殺不得背後喊聲又起秦王轉山路殺出兵來正在危急之際忽然陶武欽兵紛紛落澗滾滾投崖一軍人馬殺到爲頭領兵乃單雄信且看雄信如何救駕總評王世充數犯中原致勞唐主親征時將士如雲而敬德尤英雄無敵是以鄭兵雖猛而願割山南一十五郡來和也庸知天無二日民無二主堂堂中原誰肯與之瓜分境土乎及陶武欽截斷去路吾不知單雄信其能保駕否 

第六十四回	竇建德興兵救鄭	此時雄信在楚國朱粲處講好借糧未回聽知唐鄭交兵故先引軍出縱馬而來不想于此救駕雄信殺散陶武欽軍馬保護鄭主走入洛陽城鄭主曰吾今走脫諸將奈何雄信曰敵人在後不可少遲陛下但入城臣卻領兵救之于是鄭主領敗兵入城後人有詩贊李世績曰李績運機籌能分唐國憂用謀諸將懼焚鎧鄭王羞功業昭千載聲名播九州至今慈澗地草木尙深愁時董浚斷後被唐兵八面圍住馬三保大叫曰鄭將死者無數降者無數汝主已被解將去了汝何不早降董浚叱曰安有鄭將軍肯降唐童子乎言訖戰氣頓生衆軍齊上董浚乃戰死唐兵之中後人有詩贊云青城唐鄭相交戰李績施謀用火焚董浚全忠因喪體後人尤說鄭將軍鄭主奔回洛陽楊公卿引軍接入去了後面唐兵涌進直逼城下周回圍繞水泄不通鄭主令軍士守把堅閉不出秦王傳下令四面速攻之城中桓法嗣見唐兵中裝起雲梯四面而來法嗣已預先辦下火箭喚軍士一千人四門分執待雲梯近城一齊射之秦王料城中無備大擁雲梯四面競進將近壕邊火箭齊發雲梯皆著燒死軍人墜地城上矢石如雨唐兵不能前進晝夜相攻二十餘日鄭下謀士王琬長孫安世來見鄭主曰二公有何解圍之策薛德音曰今竇建德在樂壽聲勢大振陛下遣使致獻金帛許以割地相酬乞師救援建德兵一至內外攻擊唐兵必破也世充大喜遣王琬長孫安世同行安世曰雖得一軍衝陣而去鄭主便寫立地界文約一紙親押字號并金帛等物交張童仁孟孝義兩個引一千軍送出隘口五百軍回五百軍跟安世辭了鄭主童仁在前孝義在後夜至二更殺出城去抹過尉遲恭寨衆將追趕不迭已出隘口張童仁令一半軍回孟孝義引五百軍跟安世去且說王琬長孫安世到樂壽拜見夏主呈上書信金帛建德曰昔者同約伐魏平分地界汝主殺吾使令自取洛陽今復相聞何也安世曰此是秦王李世民用計間謀以至如此望明公詳其情而納之建德曰前者如此汝不是秦王所困亦不肯以地分割于我安世曰鄭夏實唇齒之邦唇亡齒寒理之必然陛下今不救鄭鄭必敗耳鄭若一破陛下亦破也建德曰汝二人暫退驛庭吾與衆臣商議二人辭出祭酒凌敬後入建德曰公來何暮也敬曰適來鄭王使人致書陛下欲借兵攻唐求借救兵建德曰鄭主如此告狀朕欲救之汝以爲何如敬曰未可救鄭攻唐正猶去豺而得虎也秦王世民實心腹之大患也今世民南征乘此人遠去不如先取唐李淵掃盡長安然後圖鄭隨手而可得矣建德曰恨力不及何如敬曰陛下言者差矣今唐以重兵圍東都守虎牢我若悉發大兵濟河取懷州河陽以重將守之然後鳴鼓建旗逾太行入上黨門傳檄旁郡進于壺口以驚駭蒲津收取河東之地易如拾芥此上策也且有三利唐兵俱在洛陽國內空虛乘虛而入師有萬全一也拓土而得衆二也唐人知吾兵入境必引兵還救鄭圍自解三也失此機會俗諺曰天與弗取反遭其咎願陛下詳察建德將從之元來有人飛報王琬長孫安世二人遂以金玉陰獻諸將令同力贊成以撓其謀次日王琬與安世入見建德訴請興兵早决如意建德曰且待朕思之乃問諸將曰凌敬勸我勿救何如諸將曰弄筆書生不樂征伐坐度朝夕以受俸祿使陛下失其大義于天下也建德曰汝等言者甚善方今志銳天贊我也師將大捷遂只顧點兵凌敬又入强諫建德怒曰汝等弄文輕武使我失其大義敬頓首曰若不聽良言失此機會况此行亦不利建德大怒令武士推出斬之諸將力勸命扶而出建德移檄州郡各請相助其妻曹氏諫曰祭酒之計甚善陛下何不用之建德曰此愚夫迂闊之論也曹氏曰夫自滏口道乘虛連營漸進以取山北因招突厥西抄關中唐必還師自救鄭圍解矣今屯兵武牢城下恐難成功徒自苦矣建德曰此非女子所知且鄭朝暮立待來救朕旣許之豈可見難而退且示天下不信建德遣大將曹旦爲前部先鋒親率大兵十五萬前軍進發殺奔板渚排成陣勢西薄泥水南屬鵲山連接三十餘里軍營十餘所鄭將郭士衡爲游兵往來巡綽卻說洛陽城中乏食知夏救兵來到鄭主遣人致書秦王請退軍潼關復修前好秦王集將佐議之皆請避其鋒郭孝恪進曰王世充窮蹙垂將面縛建德運糧遠來助之此天意欲兩亡之也不過二旬兩主就縛矣秦王曰然遂領驍將出于武牢之東秦王自登武牢城望見夏軍諸將奮欲擊之秦王曰不可且宜按甲不戰乘高守險以觀其動靜此賊起于山東未見大敵今度險而來將士囂疲號令不肅又逼城而陣有輕我之心待其饑困吾以奇計破之不戰而自斃矣次日建德使前隊搦戰叫駡秦王令將士塞耳休聽莫出自遍歷諸處撫慰將士皆令堅守建德見唐兵不出在銜營心焦曹祥諫曰世績爲軍師謀略甚遠尉遲恭諸將驍勇莫敵不出相持此必待吾軍之動也陛下宜細思之建德曰彼有何謀見吾大軍來到但怯敵耳裵矩奏曰即今尙未交鋒糧運不到軍士缺食深爲不便建德遣人催趲同時押赴到寨曹祥曰倘一泄破無糧唐兵驟至如之奈何建德曰聯令齊善行將萬餘弱兵近唐寨于平地屯住聯親選八千精騎伏于山谷中如秦王知吾糧至急出衝突令齊善行詐敗而走秦王若追之朕從山谷中出絶秦王歸路兵皆合可擒此賊矣鄭圍自解群臣皆賀陛下神機妙算豈秦王所能及也次日曹旦引軍至陣前搦戰軍士懈怠或睡或坐多有解甲閑行立身至于出形披體辱之太甚唐陣秦瓊史大奈二將請曰夏兵辱我太甚某等願擊之秦王曰建德兵來未嘗出戰今已觀夏兵足見動靜了也今可擊矣使吾成其大功于是大集諸將聽令以拒建德未知勝負如何	總批唐兵雲梯大進卻被城中火箭所燒此出于桓法嗣之預備故耳彼安世請夏救鄭凌敬以爲不可者蓋以長安并州將帥自足以當建德而汾晋蒲津豈不戰所能下延引日月適足以孤洛陽之心而秦王八面攻圍世充其能不破乎旣破世充則北取建德在時月間耳雖亟救鄭亦未見其益也 

第六十五回	竇建德大戰唐兵	秦王叫備馬點起數萬人馬蜂涌而進秦瓊史大奈隨後趕來時值夏月連晴不雨日中軍皆畏熱口渴爭飲各無戰心正不知多少軍兵夏兵弃馬拋戈而走喊聲大震鼓角齊鳴夏兵自相踐踏死者不計其數秦王得勝迤邐趕去背後建德部將宋明引軍殺來正值秦瓊手持雙鐧直取宋明宋明挺槍來迎只一合被瓊一鐧砍于馬下後面唐兵大至夏將曹詳自挺槍出與瓊戰十合以上瓊回馬走詳趕來被瓊使拖鐧計砍曹詳于馬下軍士大敗時夏將鄧穆郝海二將在汜水七營未動知夏兵敗唐兵後面涌至諸軍各有懼色郝海大怒曰食君之祿命終于君何况群賊哉遂上馬引一千人殺來鄧穆見郝海如此亦引兵前來正與陶武欽你我混戰竇建德在後寨見唐兵大至遂自引大隊軍前來看陣正見郝海與史萬寶攪作一團厮殺程知節白士讓兩支軍到把建德圍在垓心秦王在高阜處見圍住建德見兩員將當頭死戰秦王曰何不入去衝開建德手足而擒之言未了一將應聲而出乃尉遲恭也恭驟馬提鞭殺入軍中把建德兵衝做兩斷卻說曹旦從軍中殺出到坡下人不見建德再回馬從陣前又殺入來問本部軍主人在何處軍指兵馬厚處旦挺身殺入見了建德問主公何不隨某出陣建德跟旦殺出旦到坡下回頭又不見建德出第二遭又尋見建德言弓箭多不能出旦曰陛下在前某在後可以出重圍曹旦橫身左右遮護身被數箭箭透重鎧救建德到坡下徐天然引軍來到建德曰吾得曹旦二番解救得脫虎口郝海在垓心如何得脫曹旦復番身再殺入陣中救出郝海二將各帶重傷徐天然叫亂箭射住後兵都救諸將回陣卻說鄧穆和陶武欽大戰後面無接應軍馬被陶武欽趕到山谷樹林邊再欲回頭交戰被樹林扒住袍袖因此被陶武欽斬之秦王見建德走脫自于馬上奪戰鼓發擂盡驅兵將坡下對射徐天然矢盡正慌忽山坡後一大將姓周名獻夫引軍到一陣射退兩下收軍建德見鄧穆身死哀痛至切情感三軍後人有詩贊鄧穆云鏖戰唐兵血刃紅殺身報國盡孤忠將軍一死雖常事取義捐生萬載功建德收敗殘軍馬退歸營寨軍心惶惶各寨軍多逃散李世績獻計于秦王世績曰吾料建德兵敗必不從大路而走正北山路險峻必投此小路去也先喚孫義將五千精兵伏于城北二十里但有敵軍至不可擊只可隨後掩之其軍無戀戰之心必走牛口谷卻令白士讓亦將五千精兵四散伏于牛口谷山僻小路可成事也其餘大路吾亦調遣已定建德走谷中無慮矣秦王曰建德新敗只恐其軍不動世績曰可佯言調發人馬分路過河一路取河北卻攻樂壽一路去取曲陽斷建德去路以此言達知則建德驚惶分動兵勢趁兵分動時一擊可擒建德也秦王用其謀被打草衆軍四邊揚言故令建德軍聽知軍來寨中報說秦王分兵兩路一路取樂壽一路取曲陽去也急遣將袁良分兵二萬救樂壽遣呂潮分兵二萬救曲陽連夜起行秦王使細作探聽知建德兵動秦王分大隊軍馬八路齊出直衝夏營北軍發動俱無戰心首尾不能相顧夏軍大潰建德披甲不迭飛身上馬曹旦等後隨敬德叔寶史岳王常四員將引二千餘馬軍早來趕建德渡河四下兵合各自爭攻建德盡弃圖書車仗金帛身彼重鎧左右遮護飛身奔走唐軍追及見路上遺下之物俱來拾取遂得走入山谷中後面唐兵復來捉獲建德未知性命如何總評建德部將宋明雖引兵來戰于唐無奈秦瓊之持簡拖簡直取宋明而砍曹詳也及知節士讓圍建德于垓心若非旦之幾番解救何能出重圍而到坡下乎孰意又被世績獻計佯言調發人馬以分動其兵勢則夏軍豈得不大潰邪 

第六十六回	建德敗走牛口谷	建德回顧左右約有二百餘人自于馬上問曰此地何名旁有識者答曰此名牛口谷也建德聞言大驚仰天嘆曰吾合休矣近聞軍中謠言云豆入牛口勢不得久斯言正應吾姓竇敗走入牛口谷實上天亡我之兆似此奈何左右曰此等皆山僻小路可以入樂壽建德曰後面唐兵大至難出谷口可急走此路遂躍馬前進約走二十里山奄內喊聲大震一彪軍出當先一員大將乃李靖也策馬持槍大叫建德早降免汝一死建德大怒身雖無甲亦持刀戰之孫義便走建德乘勢追殺四下精兵皆起建德急走背後孫義掩殺行動已將五十餘人又行三四里前面鼓聲震地一軍擺開當先唐上將白士讓驟馬橫刀來戰建德建德大怒縱馬迎之戰不三合建德敗回小路而走兩旁樹木紛雜蘆葦亂草時及黃昏左側正走之間喊聲舉處兩下伏兵皆持長鈎套竿一齊并出先把建德坐下馬絆倒建德身離雕鞍已被楊武威所獲背後史岳王常敬德叔寶劉德威陶武欽精兵皆至四下圍住孤身獨戰力盡建德被執秦王自引諸將直到谷內聞已擒建德秦王乃大喜聚衆將于帳中少時楊武威擁建德至前秦王曰久仰盛德與汝瓜分天下本自無仇吾討世充乾汝何事公平昔自以天下無敵今日被吾所擒有何理說建德曰吾不自至汝亦必來相請今日誤中奸計但有一死而已秦王曰此言有理吾若肯容諸將因汝損了許多氣力亦不肯容耳秦王交推過曹旦來秦王問曰你有何言旦終不答秦王怒推出斬之秦王回顧世績曰建德欲何如績答曰此子志勇非屈人下者大王可解送入長安請旨發落秦王從之時鄭將王琬長孫安世因求救建德入不得城雜在夏兵陣內二人亦被擒秦王令監在軍中只將建德陷在檻車遣人押赴京師唐主駡曰朕待汝不薄何生異心替別人出力也建德曰吾與王世充有同契之義故患難相救汝亦奪隋城池反說我有異心何也唐主大怒喝令武士擁出斬于長安市上建德不言引頸受刀年四十九歲時武德四年夏五月也史官有詩贊建德云貝州竇建德飄然迥出群假仁安百姓全義動三軍創業心尤重求賢禮亦勤雖然起自盜河朔號明君後建德妻曹氏與其左僕射齊善行以騎數百走還名州餘黨欲立其養子爲主善行曰夏主奄定河朔號爲盛强今一出不復非天命有歸哉不如委心請命無爲塗炭生民也遂分府庫金銀散給將士令各歸鄉井善行乃與右僕射裵矩率官屬及建德妻曹氏奉山東地并傳國王璽來降建德起兵才六年而亡史官贊建德曰煬帝失德天丑其爲生人吁辜群盜乘之如績毛而奮其劇者昔李密因黎陽蕭銑始江陵建德連河北王世充據東都皆磨牙搖毒以相噬螫其間亦假仁義禮賢才因之擅王僭帝所謂盜亦有道者本夫孽氣腥焰所以亡隋觸唐明德折北不支禍極凶殫乃就殲夷宜哉卻說王世充在城中日夜望夏兵解救欲衝突出戰唐兵城外圍繞水泄不通况城中無糧人想食至以水沮泥去礫取其浮土揉米屑爲餅軍士爭取食之過數日後人皆病腫半死半不死强弱相藉倚于路傍其尙書郎盧君業郭子高等不食泥餅并皆餓死手下只有一千餘人多有帶傷之士鄭主與薛德音商議似此如何德音曰且只堅守忽報城下有人叫休放箭有話來見主上鄭主叫放入乃司馬安世也哭拜地下言曰臣與王琬近奉聖旨往夏求救夏主即諾慨然領兵來到不料世績用計殺敗夏兵誘入牛口谷中夏主被擒今已解送長安去了臣與王琬雜在陣內被軍人執見秦王釋以不死只留王琬監在軍中爲質特遣某還報知兵敗仍傳言陛下危在旦夕若順于唐復領此地以保全家今事勢已迫願陛下再圖良策鄭主大驚曰不想夏主亦敗于世民之手今雖勢盡誓殺此賊以伸己志隨召衆將商議薛德音曰楚國朱粲與陛下有舊現居菊潭有雄兵數萬可遣使求救彼處此人仗義必來相助鄭主曰一杯之水安救一軍之火况粲居山城民心未定不敢造次興兵恐失所守自衛不暇安能救我乎德音曰陛下言者錯矣一星之火能燒萬頃之薪兵在謀而不在多耳昔晋謝玄以五萬兵而破符堅百萬之師亦惟以智方能成其大事今楚盡驍勇謀略之士若不求救坐以待死矣鄭主曰汝言甚當誰可往菊潭求救孟孝義應聲出曰某當一往鄭主曰但不得透重圍矣孝義曰視死如歸何所不至鄭主即修書與孝義密藏令王德仁送出開城門德仁先殺出正遇唐將史大奈被殺敗孟孝義乘勢殺出重圍投菊潭去訖王德仁退入城中堅守不知後事如何	總批建德敗入牛口隨被唐將揚武威所獲時背後精兵皆至孤身豈能獨戰乎其不就擒未之有也雖而世充在城中日夜望夏兵來一救然不料夏兵已爲李世績所敗誘入牛口而不可出云 

第六十七回	楚朱粲醉烹段確	卻說楚國朱粲自武德三年據南陽被顯州首領楊士林田瓚起兵攻粲旁郡響赴戰于淮源粲大敗契領殘士奔于菊潭遣使乞降唐主以粲好食人肉同禽獸類不允其降粲遂屠菊潭奔役于鄭鄭主亦知粲爲人反覆無定立心不正亦不受納但虛做人情耳乃封爲龍驟大將軍使粲仍居其地聽知鄭主兵敗與近侍正商議間忽報孟孝義至遂請入問之孝義言鄭主敗至急見居城內八面皆是唐兵望明公想舊日之情盡引菊潭之兵以救之事寧當割地相酬倘若少遲鄭必陷矣粲曰吾與鄭主有通好之義今在危困安忍坐視不救汝且退于驛庭安歇待吾與衆商議起兵次日粲以喬洪爲正先鋒智成爲副先鋒親提精兵三萬離了菊潭殺奔洛陽而來兵行至鵲山扎了營寨哨馬報入唐營秦王聚衆商議曰今朱粲率兵直抵鵲山衆將有何妙策秦瓊挺身言曰大王勿慮吾觀楚兵如草芥臣提虎狼之師一鼓而擒矣秦王大喜曰吾有叔寶高枕無憂矣言未絶一人高聲而出曰不必叔寶有勞虎威某雖不才跟大王未有寸功願去鵲山憑三寸不爛之舌說朱粲退兵使其來降不須動張弓支箭秦王視之乃散騎常侍段確也秦王曰汝以何言說之段確曰朱粲與某曾有一面之交某留落關中久不相見今若到彼須得金珠以利結其心此人勇而無謀見利忘義必退兵來投大王矣秦王便與金一千兩明珠數顆玉帶一條遣粲確一行確乘馬至鵲山遣人報與朱粲粲出接入相見粲曰故人久不相見自何而來確曰仕于唐朝現任散騎常侍之職聞賢契領兵救鄭秦王特遣某來報言世充亡在旦夕望足下按兵勿救敬獻黃金千兩與軍士往來之費明珠數顆玉帶一條與賢契權爲進見之禮待平定東都以水北上郡之地近附于楚願割相酬粲聽罷便交取過來看果然黃金分爲數錠明珠燦爛玉帶玲瓏那珠放于盤內有流星趕月之狀朱粲見了大喜粲曰吾與鄭主邂逅相逢若遇吉凶相救遇患難相扶有不可救則止吾與秦王無仇特因鄭主遣使亦許割地吾一時昏庸聽其詭說興動人馬今承仁兄下顧義重如山即當按甲休兵與汝兩家成其和好况與此寶物粲將何以報之確曰某奉命爲義氣而來豈望報乎粲置酒相待酒酣確戲曰汝兩眼突出何有紅色粲曰實不相瞞吾好食人肉故如此紅耳確曰君膾人多矣某味若何粲曰若以人肉嗜酒正似糟豚其味甚美諸肉無比確聞言大驚遂口含酒噀朱粲之面駡曰汝狂賊歸朝乃一奴耳復得噬人乎汝非人類乃禽獸之不如犬羊不食同類豈有人而食人肉之理辱駡此賊看汝敢來食吾否粲曰吾以誠心相待何辱太甚若要食汝之肉卻不難事吾殺人如螻蟻何惜一段確乎粲大喝一聲衆軍士擁入就座擒下段確并從人數十悉令殺訖烹之少頃庖人進獻熟肉粲令分賜左右人各一食後人有詩云朱粲從來大有名烹人食肉甚無情唐朝段確臨危悔縱馬欺朋一念輕是夜朱粲醉臥帳中次日天明酒醒披衣起來不見了段確粲問于衆故人何在左右曰昨日大王對飲相戲已烹來嗜酒矣粲曰安有此事左右曰大王嚴命誰敢不從粲大驚曰吾被酒誤矣烹此不足惜但人言吾無容人之量幽冥之下負此良友謀士丘達曰大王損卻段確爲禍不小粲問其故達曰此人乃唐杰士因與大王自幼交契料能乾功故在秦王面前誇口而來大王旣受其金珠又殺其來使秦王一知即催兵報仇彼大勢人馬一涌而至楚兵何可以當也粲曰似此奈何達曰今日進則有生退則必死兵法云攻其無備出其不意可趁秦王未知確死猶自望吾來降不曾準備急速進兵奮力向前以一當十破其一陣然後退兵以作歸計此爲萬全之策粲曰汝所見甚當言未了只見一佳人從屏後出而言曰汝等商議之事吾已知之久矣自有破敵之策何不與我謀之且看此人是誰總評朱粲爲人同類禽獸故唐主不納其降異日反率兵來救鄭唐散騎常侍段確者奉使賫金珠以往說粲一見之而大喜且又對飲相戲烹而食其肉粲之反覆無定如此倘秦王知而即催兵以報仇將若之何只恐屏後佳人之言未足爲恃也 

第六十八回	尉遲恭怒擊妖婦	其人髻挽烏雲眉彎新月有沉魚落雁之容閉月羞花之貌衆示之乃朱粲妻樊氏也原來粲妻稱號白射夫人幼習妖術慣能禳灾壓魅之法粲曰汝乃一女子有甚見識處果有何能與吾破敵樊氏曰妾父樊明幼年曾于聚聖山中遇異人傳授陰書三卷學乃秘法上能呼風喚雨駕步騰空下可役鬼驅神避凶趨吉之法極有靈宴父沒之後惟妾習學藏之于心不忘今夜月明妾以紙剪成雲馬甲馬係于兩足作法騰空而起能行二百里直抵唐營豫報秦王禍福以天命言之秦王必驚駭而撤兵矣朱粲聞知大喜乃拍手曰果能此法吾得高枕而無憂矣可急行之切勿遲滯是夜黃昏左側將及一更樊氏乃沐浴更衣用白綿分布地下縛一雲馬于足立在綿上口念密咒持劍行咒作法含水仰面噴之大喝一聲果是一朵白雲托著樊氏徐徐而起卻說秦王見段確去了一日不見回報正在寨中納悶忽哨馬報段確被朱粲所烹隨從數十人一時皆亡秦王聽罷大驚乃頓足曰若如此只吾休矣李靖房玄齡曰朱粲如此無禮罪不容誅請大王寬心靖提兵前進一鼓而擒以報常侍之仇秦王曰段確梁棟材也確死令吾失卻一臂誓殺此賊以消吾之恨玄齡曰段確爲人驕而且傲自取此禍也來日早早進兵只消一大將捉獲此賊如探囊取物耳秦王曰此子有失豈容來日哉隨即遣人往各營報知平明進兵是夜秦王坐于帳中看時風清月朗萬里無云忽聽得有人空中大叫數聲秦王世民秦王聽聞慌出營外舉頭遙見一人似女子結束在白雲中口口聲聲而叫與唐營相隔不遠秦王曰汝何人也其人曰吾乃九天聖女奉上帝命吾有片言特來告汝然則隋室已終天命如是朱粲乃眞命之主難與爭鋒汝唐實草寇之流徒勞無益今東都生靈多遭兵革肝膽塗地誠可憫也汝可班師星夜奔回不可與楚相拒妄害生靈稍若遲緩逆著天命即羅大禍而有燒眉之急秦王曰吾與朱粲無仇特因烹吾段確故欲問罪今聖女所言天命有在即按兵不進只與世充爲敵吾亦代天行道與民除害世充危在旦夕待功成日便解甲休兵矣其人曰王世充主星正旺在南方暫時晦昧亦不可加兵言訖拂袖而去秦王急聚將問之果有此事吾當退兵以免生靈塗炭房玄齡曰此乃妖妄之人能以幻術煽惑軍心大王不可深信實爲禍之端也秦王曰其人言語清切吾實憚之果是福神更當致敬而撤兵矣不然恐罹禍也玄齡曰大王亦讀書之人何不達理吾聞昔日鄧善剪紙人紙馬誦咒作法即能助出軍之威後被南夷所殺此等邪術大王自未悟耳尉遲恭曰吾在百萬軍中衝突如入無人之境不足爲懼豈可憑一妖人之言輒自退兵而畏縮如是吾實不信之此時不動今夜彼必復來吾在僻處窺其動靜便見眞偽耳秦王曰然敬德命取犬羊血來盛竹筒中分散與衆士卒埋伏四下以待其來即以污血濺之果是聖女其變化無窮不能染污如非聖女必墜下難升敬德吩咐衆軍士埋伏去訖自于僻處憑高而望是夜果見其人駕雲復來敬德于高處放起號炮四下伏兵齊起遂將竹筒望空一撒其血濺上只見其人從半空墜下地來衆軍士一齊擁進數條麻索縛作一塊兒押至唐營秦王曰汝何妖人敢來煽惑吾軍心耶其人曰小妾朱粲之妻樊氏也因段確奉命來營吾夫醉而烹之懼大王天威以妾能會術法故遣前來假稱聖女陳說天命使大王退兵實不敢虛妄望大王赦妾死罪願留軍中爲質以嚇吾夫領衆來歸大王秦王曰朱粲引兵救鄭與吾相拒正猶蠟人救火自損其身量不乾汝事實因朱粲所使汝今雖無韓信難亦有屈原愁隨命將樊氏枷鎖下獄禁錮待擒了朱粲然後一同處斬時秦王左右顧盼見樊氏美貌有留戀之意恐衆人議論故令禁錮之言未絶閃出尉遲恭曰大王可即斬之留此何益秦王曰量只一婦人成甚大事大事在粲不在此也暫且留之吾自有發落恭曰大王欲以仁政施于天下威加于四海而有心于此婦者實啓禍之端也某不忍見遂提鞭向前望樊氏頭上一打砍爲粉碎鮮血迸流死于階下後人有詩云秦王有意留妖婦敬德忠言必欲除縱是天姿并國色定交樊氏亦遭誅秦王曰素知敬德忠義之士除此妖婦正當其理敬德曰吾亦知此婦實啓禍之端故劈之耳秦王令敬德催兵前進朱粲亦引兵來迎兩軍相對陣勢布圓卻說秦王自掌中軍秦瓊在左敬德在右秦王吩咐二人交鋒之際吾兵倒退汝二人分兩路而進候楚兵征進吾軍卻復後回此是韓信破趙之計也于是唐兵皆在洛水列成陣勢秦王出馬與楚將打話門旗裏朱粲引數十騎牙將而出粲問曰今天下已成瓜分之勢各自其國汝等常時出寇甚無耻也秦王曰王世充無罪廢主理宜問罪今汝自來招禍殺吾愛將故令汝婦詐稱聖女來惑吾軍汝婦已作無頭之鬼不早束手就縛敢來相拒誓欲剿滅汝賊敢死戰者出馬粲回顧諸將曰唐人背洛水而來鬥敵此軍必敗敗則背水投于水矣秦王勢勇汝等衆將可并力戰之秦王一走便可追擊言未畢兩員猛將兩般軍器來戰秦王王略戰數合撥回馬望本陣便走朱粲領軍一齊衝突而來唐兵望洛水而逃趕不一箭之地兩下伏兵齊起左邊秦瓊右邊尉遲敬德兩軍殺入楚軍大亂後秦王將趕到洛水大呼曰事急矣諸將可奮力向前衆將一發大殺楚兵秦瓊尉遲恭把楚兵圍在垓心秦王親自奮力殺入楚軍中左右衝突無人敢當楚兵大亂竄入洛水死者無數斬首一二千叠尸如山楚軍二萬到此皆休粲單馬逃走被唐將史岳所獲解至唐營秦王喝令將朱粲等囚在檻車遣人解赴洛陽城下以示世充不知世充如何發落總評粲妻樊氏幼習陰書學得駕空騰虛之法只不過一妖術耳雖其假稱聖女陳說天命能扇惑秦王之聽而卻被敬德之鞭竟作無頭之鬼也朱粲不束手就縛而敢來相拒謂之何哉 

第六十九回	李秦王平定東都	卻說王世充在城中糧食已盡軍士疲病世充謀于諸將曰今內無糧草外無救兵危在旦夕似此若何正說間一人報唐兵在城下囚朱粲來招安世充大驚與諸將登城視之果是諸將曰吾所侍者夏楚今二人已爲所擒雖是得出終必無成不如請降崔弘丹曰若肯出降不如弃洛陽奔走突厥借兵來恢復未遲鄭主准奏便欲北奔近臣諫曰不可突厥久反之地平時無惠所及今若投之必遭其禍郭什柱亦曰自古以來無倚他國爲天子者今事已急不若早降爲上言未了銜屏之後轉出一人乃鄭主長子王玄恕當出殿前大喝郭什柱曰偷生逆賊豈敢妄議社稷大事自古豈有降天子哉可斬什柱臣請出戰鄭主曰今糧盡兵疲何以拒敵大臣議皆可降以救一郡生靈玄恕哭曰爲臣盡忠爲子盡孝雖理窮力極吾寧就死義不受辱麗泉詩嘆云天命歸唐枉用謀世充兵敗欲降仇當時須聽親兒語自此山河一旦休鄭主叫推出宮門便令桓法嗣作降書遣黃門侍郎款并璽綬詣秦王軍前投納次日世充太子群臣二千餘人親詣軍門秦王受之隨令尉遲恭領兵入城發府庫金銀大賞將士秦王入宮城觀隋宮殿嘆曰逞侈心窮人欲無亡得乎即命軍士撤去端門樓火焚乾陽殿拆毀到天門及闕廢諸道㻽（土隽）點視鄭將逐一報名令衆士卒俱隨王世充押赴長安請旨發落秦王交押過單雄信來秦王曰汝平昔自謂驍勇無敵今竟何如雄信曰大王天命所歸故致臣等來降若臨陣對敵未必被擒也秦王笑曰今日之事當何如雄信曰大王肯容雄信將步騎兵天下不足慮也秦王點頭雄信目視徐世績曰阿弟何無一言世績答曰愚弟本意救兄汝不記割袍斷義時耶雄信默然秦王怒令武士押出單雄信薛德音崔弘丹楊汪孟孝義楊公卿郭士衡郭什柱張童仁朱粲王德仁等此數人諂詐奸雄之輩皆斬于洛水之上忽有一隊庶民踴躍喧鬧喊殺連天聲聞數里秦王問左右曰此何意也有人報曰今遠近百姓在洛水上爭擲瓦礫共擊朱粲之尸須臾之頃有似高大之冢秦王驚曰何有若此之異近詩曰朱粲酷嗜殺人小則數百大則屠夷民遭其苦故如此報以消恨矣秦王曰古人有言出乎爾者反乎爾者也今日朱粲正此謂也爲人上者安可不以仁政施百姓乎秦王喚李靖權領洛陽仍令郭孝恪副之二人謝畢自守洛陽秦王奏凱還朝軍分隊伍進入長安秦王身披金甲頭戴金盔威風凜凜意氣揚揚後有齊王元吉李績等名將二十五員皆隨其後果然衣袍燦爛盔甲鮮明長安百姓踴躍相觀人人喝采個個爭强鐵騎萬匹甲士三萬前後部鼓吹引導秦王入見高祖高祖大喜隨賜黃金萬兩蜀錦萬匹寶物無數秦王獻俘太廟高祖叫押王世充至闕下數其十罪世充曰陛下計臣罪不容誅但秦王許臣以不死陛下所患不過于夏鄭今世充已伏建德已死天下不足慮也高祖回顧裵寂曰王世充欲何如寂答曰此人反覆無定最無信者高祖乃赦爲庶人與其族二百餘人徙于蜀地將行之際爲羽林將軍獨孤修德所殺初修德之父名機者嘗仕于越王侗世充旣篡位機謀歸唐爲世充所屠高祖免修德官其兄世偉子玄應等在道謀反伏誅世充亡年四十二歲篡位才三年是日鄭亡時武德四年夏六月也後人有詩云世充據洛甲兵强夏楚解圍勢兩亡自是三家如瓦解果然天命必歸唐卻說秦王自滅鄭後歸于西府招賢納士海內稍得休息唐主見秦王功高特置天策上將位在王公之上以秦王爲之開府置屬開館于宮西以延文學之士時杜如晦房玄齡虞世南褚亮姚思廉李玄道蔡允恭薛元敬顏相時蘇勖于志寧蘇世長薛收李守素陸德明孔穎達蓋文達許敬宗并以本官兼領文館學士分爲三番更日直宿供給珍膳恩禮優厚秦王每朝謁公事之暇輒至館中引諸學士討論文籍或至夜分乃寢乃使庫直閣立本圖像褚亮爲贊號稱十八學士士大夫得預其選者時人謂之登瀛洲後人有詩云十八學士登瀛洲如晦玄齡名最優世南褚亮思廉匹玄道允恭元敬儔顏相時兮次蘇勖于志寧兮世長續薛收守素揚清名德明穎達踵芳躅蓋文達兮許敬宗群賢盡佐秦王功咏史詩云天策弘開延膴士太平重見振儒風緇帷預講文章顯賓館供羞禮遇隆標榜足誇瀛海會謀謨多助禁門功牝鶏聲裏坡圖處借問何人許敬宗時秦府僚多補外官杜如晦欲出秦王患之房玄齡謂秦王曰餘人不足惜至于杜如晦王左之才也大欲經營四方非如晦不可秦王即奏聞唐主留之使爲府屬常從秦王征伐參謀帷幄軍中多事如晦剖决如流武德四年十月長安城中奏軍情邊官表稱江陵蕭銑自號梁王改元鳳鳴置官立士反背朝廷興兵侵犯境界當時唐主命誰出師總評秦王開館于西以延文學之士豈眞有意于橫經論道修齒冑之禮乎蓋當是時建成元古之隙已成而角立之勢起故收召英賢自爲羽翼以待他日之變耳自十八人之見用而所謀者無非傾嫡代宗之計卒未有以父子兄弟之義一爲太宗忠言者人徒謂有唐蒙不洗之詬而不知瀛洲之選實爲之祟也 

第七十回	孝恭李靖破蕭銑	蕭銑乃後梁宣帝曾孫也少貧庸書事母極孝隋煬帝時以外戚擢爲羅州令大業十三年岳州校尉董景珍雷世猛鄭文秀許互徹萬瓚徐德基郭華張繡共謀反隋且推景珍爲主景珍曰吾素體微名賤豈能爲主今有羅川令者故梁之裔也其人寬洪大度有武皇遺風且吾聞帝王之興必有符命隋之冠帶悉號起梁蕭氏中興象也今推之以應天順人不亦可乎乃遣人告于銑銑即答景珍書曰吾先君昔事于隋職貢無廢乃貪吾土宇滅吾宗祀吾是以痛心疾首思雪其耻今若公等齊心將大復梁緒僥福于先帝吾敢不紺厲士衆以從公哉即募兵數千揚言群盜將至應景珍正值潁川賊沈柳生寇縣銑出私謂柳生曰岳陽豪杰將推我爲主今天下叛隋吾能守節獨完哉且吾先人國于此若徇其請以復梁祚因以半紙檄召群盜誰敢不從衆人大喜于是遂稱梁公旗巾服色悉用其舊柳生以衆來歸銑用爲車騎大將軍不五日遠近爭附得衆數萬于是乃走巴陵築壇城南柴上自稱梁王有異鳥至建元爲鳳鳴僭稱皇帝署百官用梁故事封景珍爲晋王雷世爲秦王鄭文秀爲楚王許互徹爲燕王萬瓚爲魯王張繡爲齊王道生爲宋王遣將蘇胡兒略定嶺表于是東自九江西抵三峽南盡交趾北距漢川皆爲所有勝兵四十餘萬徙都于江陵累犯唐境至是表報唐主乃宣召趙郡王孝恭至長安與李靖二人議論起兵唐主曰今蕭銑謀反犯界不可不誅之李靖曰臣以馬步軍十萬與趙王一行足可破蕭銑矣唐主曰兵少路遠恐難收復靖曰臣托主上洪福齊天兵不在多用智設謀破銑易也唐主大喜即命孝恭爲夔州總管李靖爲行軍總管二人領命而行翌日李靖統領二道總管巴蜀大兵十二萬自夔州分道進發順流而下盧江王瓊出襄陽道黔州刺史田世康出辰州道時梁偽將周法明以四州來降即詔爲黃州總管亦引兵趨夏口道會兵十五萬水陸俱進唐將魏凌爲先鋒劉志萬玄爲副將孝恭自引兵爲後隊浩浩蕩蕩殺奔巴陵而來細作飛報江陵來時蕭銑以罷兵分散軍人于各處屯田止留宿衛軍士數千聞唐兵至倉猝召兵其兵皆在江嶺之外道途阻遠不能遽集聞急報銑荒聚衆商議令文士弘爲主將丘和高士廉爲先鋒盡起江陵現兵以迎之丘和高士廉各引一大隊橫衝絶清江口其餘小船皆屯內港艨艟上各設强弓硬弩十餘張并大索係定水面上唐兵一至數百小船鳴鼓先進艨艟上鼓響弓弩齊發軍不進約退數里水面有劉志與萬玄曰事已至此不容不進選小船一百隻每船軍士五十人二十人撑船三十人各披兩副甲手執鋼刀劉萬二將持刀在前不避矢石直至艨艟旁邊砍斷大索艨艟橫志萬玄各飛上艨艟砍死高士廉丘和弃船而走魏凌看見跳下小船自舉櫓棹直入船隊劉萬二將放火燒著餘船四散而走丘和急待上岸魏凌不捨趕到根前一刀當頭砍翻梁將文士弘岸上引軍來迎唐諸將皆要爭功一齊上岸掩殺其勢不可當梁軍大敗文士弘慌忙而走正遇唐大將殷開山匹馬來到手腕初交挾士弘于馬下到船中來見李靖李靖大怒睜目視之曰汝等累犯吾境罪不容誅呼左右命做檻車盛之待捉蕭銑一發回長安叫先監了文士弘此時獲得梁鬥艦千艘李靖使孝恭盡投之江中諸將皆曰破敵所獲當籍其用奈何弃之以資敵靖曰蕭銑之地南出領表東拒洞庭吾懸軍深入若攻城未拔救兵四集內外受敵進退不得雖有舟楫將安用之今弃舟艦使塞江而下若救兵見之必謂江陵已破未敢輕進往來覘伺動淹歲月吾之取必矣衆將曰將軍神機妙算非衆等所及也便催三軍不分星夜攻打江陵活捉蕭銑諸將得令奮力向前蕭銑性命如何	總批蕭銑故梁子孫因隋之亂保據荊楚欲復先業孝恭與李靖率師伐之是亦不鬥艦千艘盡投之江中令救必謂江陵已破未敢輕進此亦軍中之神機妙算云 

第七十一回	劉黑闥反唐報仇	唐諸將見劉志成功各自抖擻神威來捉蕭銑卻說蕭銑見江中船只盡陷諸將皆休情知守把不住弃了清江遙望江陵而走果然救兵見江面流下舟艦心疑不進唐兵乘勝直抵江陵入其外郭梁偽將雷長潁林之鬆蓋彥舉等見事勢危迫俱詣軍門投降李靖受之卻說蕭銑在江陵自度救兵不至謂其下曰天不祈梁不可復支矣若待力屈則百姓蒙患奈何以我一人之故陷百姓于塗炭乎今城未拔若先出降可免其害汝諸人何患無君乃麾令守陣者皆慟哭以太牢告于廟率群臣緦麻布幘大開城門出降銑詣軍門謝曰當死者銑耳百姓非罪也請無殺掠孝恭受之先遣將士護送京師銑降數日後面董景珍雷世猛鄭文秀等救兵至者且十餘萬聞江陵不守衆皆懊悔不及釋甲而降孝恭班師奏凱還朝入見高祖高祖大喜重加賞勞武士擁蕭銑至闕下高祖讓之曰汝處荊襄之地魚米之鄉足以自娛何生異心累侵朕土宇今日到此汝欲何如銑對曰隋失其鹿英雄競逐銑是梁之後裔合宜爲帝因無天命故爲陛下來降亦如昔日田橫南面豈負于漢哉高祖大怒曰汝已勢盡力屈尙自口不屈耶喝令武士推出斬于都市銑死時年三十九歲僭國五年而亡後人有詩嘆云當年蕭銑欲偷生空獻江陵數郡城口說田橫難負漢豈知高祖不容情卻說唐主痛恨蕭銑口强故令斬之當日正與群臣商議政事忽侍臣奏報竇建德故將劉黑闥反于洛州侵犯州郡欲與主報仇唐主聽聞大驚即下詔遣將出師元來竇建德諸將得脫死者居于閭里暴橫以爲民患唐之官吏以法繩之皆散懼不安正值唐主下詔悉征建德故將于是范願高雅賢等相謂曰王世充以洛陽降唐其將相大臣盡皆夷滅吾等若至長安必不免矣且昔夏主得淮安王遇以客禮唐得夏主即殺之今吾等皆爲夏主所厚不爲之報仇無以見天下之事乃謀作亂衆請卜之以劉氏爲主卜得吉兆因相與同至漳南見建德故將劉雅雅曰天下方寧息吾將老于耕桑不願復起兵衆怒殺之時劉黑闥屏居漳南諸將詣之告以其謀黑闥方種蔬園內一見大喜即殺耕牛與諸將飲食定計襲縣據之得衆數千號漢東王唐遣淮安王道玄與黑闥戰于下博兵敗爲黑闥所殺山東震駭望風歸附旬月之間盡復建德故地進據洛州軍聲大振至是表報黑闥領兵欲犯長安奪駕報仇唐主大怒問衆臣曰誰敢去討此賊言未了太子建成出班奏曰建成願往只消五萬兵足可破劉黑闥矣唐主大喜即發兵五萬遣建成行初唐主之起兵晋陽也皆秦王世民之謀唐主謂世民曰若事成則天下皆汝所致當以汝爲太子及爲唐主將佐亦請以世民爲世子唐主將立之世民固辭而止太子建成喜酒色游畋齊王元吉多過失二人皆無寵世民功名日盛唐主常有意以代建成建成內不自安乃與元吉協謀共傾世民曲意事諸妃嬪以求媚于上太子中允王珏洗馬魏徵說太子曰秦王功蓋天下中外歸心殿下但以年長位居東宮無大功以鎭 海內今劉黑闥散亡之餘衆不滿萬資糧匱乏以大軍臨之勢如拉朽殿下安自擊之以助功名因結納山東豪杰庶可自安建成乃請與元吉行故唐主許之卻說建成引兵五萬來討劉黑闥軍馬三隊起行先遣齊王元吉一軍先起時武德五年十一月後唐軍至洛水下住寨栅哨馬報入劉軍中程世良勸黑闥曰唐兵勢大不可與敵不如舉衆投降可保軍民之難范願曰吾等千方百計聚兵到此進則有生退則必死此皆狂妄之言聽之何益遂上馬至肥鄉分調守把各處隘口黑闥曰肥鄉乃相州之保障失此則大郡難保今與衆商議著二人守城二人前至肥鄉地面依山倚險扎下兩個寨遙爲椅角之勢勿使敵軍臨城高雅賢曰某願助之黑闥大喜設宴相款分兵二萬與范願高雅賢離城六十里下寨黑闥徐友諒守護肥鄉卻說建成與元吉商議進取肥鄉人報黑闥兵來即目有范願高雅賢二萬軍在肥鄉北面扎下兩個大寨建成聚衆誰敢去取二寨宇文歆應聲出曰某願往建成曰汝領本部人馬如取了營寨必當重賞宇文歆謝了要行帳下一人出曰將軍年紀高大如何去得小將願替一行建成視之乃羅士信也歆曰我已領將令你如何敢僭越士信曰吾聞范願高雅賢乃夏驍將血氣方剛恐將軍近他不得誤了大事因此相替歆大怒叱士信曰汝輕視我敢與我比勢麼士信曰就殿下之前當面比試贏得便去歆移步下階便將刀來建成急止之曰不可吾今領兵收賊仗汝二人之力如兩虎相鬥必有一傷須誤了大事吾今勸你二人休爭元吉曰汝二人不必相爭即目范願高雅賢下住兩個營寨今汝二人各引本部軍馬各行一寨如先獲將者便爲頭功不强似自家相并建成曰吾弟言者甚當你二人分軍兩路而行先回者功勞爲大宇文歆羅士信領命去了元吉曰此二人去恐于路爭競兄可引一軍自爲後應建成留元吉守城帶劉德威并李藝三千軍隨後便起	總批唐兵乘勝直抵江陵銑以百姓之故不忍固守而降然則唐初割據之主銑最無罪而商祖誅之淫刑甚矣若黑闥之反于洛川欲犯長安則遣將出師之詔誰謂其可少緩也 

第七十二回	黑闥箭射羅士信	先說宇文歆歸寨傳下號令連日四更造飯五更結束平明離寨取左邊小路而進卻說羅士信歸到寨中暗使人探聽宇文歆甚時起兵探事人回報來日四更造飯五更結束平明出寨士信暗地吩咐叫軍士二更造飯三更便起比及平明要到高雅賢寨前原來兩個分定宇文歆打范願寨羅士信打高雅賢寨唐寨都在洛水界口屯住相隔五七里遠因此不聽得當夜士信叫軍士悄地都餐了一頓馬摘鈴人銜枚卷旗掩鼓如偷營劫寨相似前後離寨前進到半路士信自思先去打高雅賢寨不顯我强不如先打了范願寨將得勝之兵打高雅賢寨兩場功勞都是我的就馬上傳令叫軍士都投左邊山路裏去天色半明離范願寨不遠叫軍士少歇拼搠金鼓旗幡槍刀器械伏路小軍飛報入范願寨范願已自整備了等候多日一聲鼓響三軍上馬殺出寨來羅士信縱馬提刀去迎范願二將交馬戰到二三十合劉兵分兩下來襲唐軍後面唐兵走得力乏擋抵不住退後便走士信聽得背後陣脚自亂撇了范願撥回馬走唐軍大敗劉兵隨後趕上走不得五六里山背後鼓聲震地高雅賢一彪軍從肋羅裏截住兩員劉將背後叫快下馬降士信正走馬忽前失兩蹄跪地翻筋斗掀將下來高雅賢馬先到挺槍來刺士信槍未到處弓弦忽響高雅賢倒撞下馬後面范願來救忽一員將從山坡上跑下馬來厲聲大叫宇文歆在此舞刀直取范願願抵敵不住望後便走歆乘勝趕去劉兵大亂宇文歆這支軍馬救了士信殺敗了范願直趕到寨前願回馬與宇文歆再戰戰不數合後面軍馬擁將上來願不入寨去了左寨卻引敗軍來投右寨見寨中旗幡各別范願大驚兜住馬看時當中一員大將金甲錦袍乃太子建成也左邊劉德威右邊杜伏威卻好走數里兩邊路狹伏兵起撓鈎搭槍鈎住活捉范願原來卻是羅士信自知罪犯無可解釋收拾敗軍投大路伏兵在此正等得著將索縛了解投太子寨來卻說宇文歆來見建成說士信僥幸亂了軍法可斬建成叫喚士信士信解范願至建成曰雖然有罪此功可贖令士信拜謝宇文歆活命之恩今後無得爭功士信頓首伏罪建成言曰囑咐宇文歆等在意立功收了黑闥表奏朝廷請功受賞押過范願到寨前建成問曰汝肯降否願曰旣蒙免死如何不降某與黑闥皆是夏將一體之人特因朝廷不容欲征我等故相與謀反耳如蒙放免前去招安黑闥來降就獻洛川建成大喜便賜鞍馬衣服以送之羅士信曰此人不可放免若脫身一去不復來矣建成曰吾以誠心待人如其不來是彼之意也不必計較范願回肥鄉見黑闥徐友諒不說建成放回只說被我殺了數千奪得馬匹回來黑闥聽知折了高雅賢心中驚慌忙聚衆商議忽偽將郝元輔項繡二人領一千人馬來到肥鄉劉黑闥接著說失了前寨郝元輔曰若後兵臨城難以拒敵汝等有何高見黑闥曰城東南邊有一條山僻小路最爲緊要某自引一軍守之汝等與唐兵戰誘入彼處勿得有失卻說建成欲引軍前進元吉交問前至肥鄉有多少路左右盲只隔六十里山北有條大路正取肥鄉東門山南有條小路卻取肥鄉西門兩路皆可進元吉領羅士信作先鋒取山南小路而進建成領宇文歆作先鋒從山北大路而進并到肥鄉取齊原來細作飛報入劉寨言唐軍分兩路而來攻城劉黑闥引三千精兵先來小路埋伏見士信軍過山坡上一聲炮響兩下箭發射死羅士信衆軍涌塞進退不得死者太多後面元吉催兵欲鬥爲是山路逼窄厮殺不得又被黑闥截住歸路只得高阜處用强弓硬弩射之元吉正慌左右告言不如投奔肥鄉城下取大路回寨元吉曰也是當先開路殺投肥鄉下來塵埃起處前面一軍殺來元吉大驚拍馬舞刀呼軍死戰乃偽將郝元輔項繡兩騎馬當先引數千軍馬來到後面黑闥殺來兩下夾攻元吉被圍在垓心正無路出中間郝元輔項繡後面軍自亂二將慌回去救元吉乘勢趕去當先一將舞刀大叫殿下吾特來救你乃宇文歆也兩個夾攻卻殺敗郝項二將衝去肥鄉城下徐友諒引軍殺出去被建成當住接應宇文歆元吉翻身便回建成比及奔到黑闥軍又從小路出趕殺的是徐友諒郝元輔項繡建成守不住二寨且戰且走奔回相州界口劉兵得勝迤邐趕來人困馬乏哪裏有心厮殺看看走過界口黑闥一軍追趕至急忽左邊衝出劉德威右邊衝出杜伏威二將引三千生力軍截出殺進黑闥便走趕二十里奪回戰馬極多建成一行軍馬再入洛水知羅士信被箭射死宇文歆曰今番折了士信黑闥必然來欺敵打洛水如之奈何不如往長安取秦王再添人馬來議收賊之計正說間人報黑闊直引軍臨城下搦戰元吉宇文歆皆要出迎建成曰晦氣新旺只宜堅守以待秦王來二人堅守此處建成修表遣人直往長安報知唐王取秦王去其人領了書辭建成投長安來	總批先范寨而後高寨此士信欲顯已之强耳豈知范願已整備多時唐兵力乏乃當抵不住乎向非得宇文這枝軍馬來救必不能活擒范願以贖其罪矣卒之士信軍過山坡而竟射死于黑闥之手悲夫 

第七十三回	肥鄉城唐兵大戰	卻說唐主在長安時當十一月聚群臣會宴于武德殿是日杜伏威奉表報太子兵討黑闥不能取勝務令秦王前來攻敵唐主大驚即以表示秦王秦王曰旣然兄弟在洛水進退兩難之地請世民不容不去目下便行唐主曰益兵多少秦王曰只領五萬兵足矣唐主從之次日秦王領兵起行日期令人先去報知建成交會肥鄉建成與衆商議今秦王領兵會于肥鄉水陸舟車已于十一月十五日起行此時將及行到我等便可進兵宇文歆曰黑闥每日搦戰每日不出彼軍懈怠不做整備今夜分兵劫寨勝如白晝厮殺建成從之交宇文歆引兵取左元吉引兵擊右建成自取中路當夜三更三路軍齊出黑闥果然不做整備正劫中寨火光競起劉兵奔走連夜直趕到肥鄉城中兵出接應入去建成還于中路下寨次日引兵直到肥鄉城中軍兵不出建成圍住攻打晝夜不絶城中商議黑闥曰盡叫他攻打得力乏然後以兵擒之建成可擒也攻城到第四日建成自提一軍攻打西門卻是肥鄉城背後宇文歆元吉在東門攻打南北二門放軍衆走出南門是山路北門是水路因此不圍黑闥望見建成在西門下騎馬往來指麾打城從辰至未人力俱乏卻道要退黑闥交郝元輔項繡二將引軍出北門轉出與宇文歆元吉交戰我引軍出南門轉西早捉建成城內盡數撥民夫上城擂鼓助喊見紅日沈西叫後軍先退衆軍方回身城上一片聲喊起來南門內軍馬突出黑闥迳入中軍來捉建成軍馬大亂宇文歆元吉又被郝元輔項繡敵住兩下不能得救建成敵黑闥不住撥回馬望山僻小路而走黑闥從背後趕來看看趕上建成獨自一人一馬黑闥引數十騎趕到建成正望前盡力加鞭忽山路一軍突出建成馬上叫苦前有伏軍後有追兵天亡我也向前去時當先一人飛轉而來乃程知節秦叔寶也原來秦叔寶先從小路殺來當日卻望見塵埃起知是與劉將交兵叔寶當先而來建成亦不合死卻好這裏撞見便與黑闥交兵兩員將戰到十合背後程知節引兵大進黑闥火急回身便走叔寶一陣直殺到城下黑闥退入城拽起吊橋後人有詩嘆曰太子乘危一騎行劉軍追急繞山城蒼天終佐唐儲嗣又遇秦瓊救駕兵叔寶回見建成曰秦王後面未到恐殿下有失特令吾二人先來不想于此救駕建成曰非汝二人見救吾安能至此即脫身上黃金鎖子甲以賜之正待飲宴之間哨馬回報宇文歆元吉和劉將郝元輔項繡交鋒城中徐友諒程世良又引一軍來戰二將雖勇軍士先走因此當抵不住大敗東去了叔寶曰卻好想這厮卻從繞城來我分兵兩路叔寶在左建成在右徐友諒程世良見後面喊起慌退入城郝元輔項繡商議不如倒戈卸甲投降因此二人降了徑將本部軍兵前來建成寨前投降建成准降因此收軍近城下寨卻說黑闥見二人降了心中憂慮徐友諒程世良曰兵勢已急不决一死戰如何將兵退可用奇計敵之到來日引一萬軍搦戰佯輸詐敗引轉城北二將軍內可用一人引軍衝出截斷中軍可獲勝矣徐友諒曰程將軍相輔守城某來日决一死戰約會了此日黑闥引數千騎出人馬搖旗吶喊搦戰秦叔寶曰某願捉黑闥上馬提鐧徑出陣前更不打話與黑闥交鋒戰到十餘合黑闥詐敗叔寶趕上黑闥繞城走叔寶盡力追之兵未及半徐友諒引軍截住黑闥兵回正把叔寶圍住在垓心裏進退不得比及建成引一軍救忽一隊從江邊殺到正遇徐友諒當先一員大將挺鞭躍馬與友諒交鋒只一合生擒友諒殺退敵軍救出叔寶叔寶視之乃尉遲敬德也叔寶曰秦王何在敬德曰先使我來解救此時與建成相見了黑闥見擒了徐友諒自退入城去了	總批秦王領兵會于肥鄉建成攻其西元吉攻其東無奈人力俱乏卻被黑闥迳入中軍來取也不想天意助唐叔寶于此救駕彼郝項二將焉得不倒戈卸甲而投降乎及友諒生擒則黑闥雖勇亦爲之退舍矣 

第七十四回	建成平定河東府	叔寶回寨中見建成秦王引諸將已立寨中叔寶下馬來參秦王秦王大喜敬德解押徐友諒見秦王秦王令降友諒降了秦王問城中再有幾人爲將友諒曰城中將士雖多乃烏合之衆不打緊事獨有劉黑闥勇力不可輕敵秦王曰賊輩糧盡必來决戰先捉黑闥然後取肥鄉友諒曰此間一帶正靠洛水其水太急前面寨占山脚其形最低可先乞五千軍各帶鍬鋤寅夜往沿河遷决洛水之水可盡淹死黑闥之兵也秦王曰此計亦善須看空而便行勿令知覺遣李藝領兵接應去辦决河器械世績問城東門這條橋名甚徐友諒曰此登雲橋也秦王同世績乘馬來橋邊沿河看了回寨中世績喚宇文歆殷開山引一千槍手左右埋伏黑闥若從山東小路而來秦叔寶引一千軍伏在那裏黑闥到就彼處擒之喚敬德伏于登雲橋北等我與秦王引黑闥過來便拆了橋卻勒兵于橋北搖旗爲勢使黑闥不便望北走若奔南去必沿河以渡雖有李藝在彼卻好中計調遣已定二人自去誘敵卻說黑闥交衆將守城自與程世良爲前後隊黑闥爲前隊世良爲後隊出城迎敵秦王列一隊不整不齊軍士過登雲橋來與黑闥對陣秦王乘馬而出兩邊百餘騎簇捧遙指黑闥曰建德世充引數十萬之衆尙被吾所擒今到此處何不降之黑闥看見秦王軍旅不整馬上冷笑說秦王李世績用兵原來有名無實把槍一招大小軍校一齊衝殺過來秦王勒馬退走黑闥背後趕來過了登雲橋建成軍在左元吉等諸將皆在右黑闥知是中計急回軍時橋已斷了欲投北去敬德一軍隔岸擺開因此投南邊沿河而走秦王背後回兵掩殺黑闥勢不能支遂先逃命餘衆尤在戀戰忽李藝决堰水大至人馬難行後面追之不及暫停而止及河水退時黑闥已走一日矣時太子遣將星夜追趕黑闥黑闥奔走不得休息行至饒陽手下從者才百餘人饑餒尤甚一簇人馬攔路黑闥曰吾合休矣又見一群哨馬衝到方認得是所署饒州刺史諸葛德威軍馬黑闊方心安德威接著言道雖知大王兵敗不敢遠離恐失所守黑闥曰吾腹內饑甚可速進飲食方與汝談論兵事接入饒陽城內黑闥坐于正堂德威禮畢暗地令埋下群刀斧手在兩傍幕下左右捧獻盤淆黑闥食尙未畢德威大呼曰何不下手兩傍擁出武士數十蹌上堂來將黑闥捆縛隨即送諸唐營建成大怒喝令武士斬于洛州黑闥臨刑嘆曰我幸在家鋤菜乃爲高雅賢所誤至此黑闥年三十四歲而亡時武德六年十一月也後人有詩云黑闥交兵血刃紅殺身報主盡孤忠將軍一死雖常事顯得芳名萬載功建成兄弟旣斬黑闥悉平河東之地班師還入長安進見唐主大喜各人論功升賞自此軍民安息遠近地面分兵按察悉皆平寧卻說秦王旣與建成元吉有隙以洛陽是形勝之地恐一朝有變欲出保之乃奏唐主請以行台尙書溫大雅先出鎭 洛陽唐主從之當日齊王元吉亦因銜園試槊被秦王面叱每懷舊怨雖欲謀害秦王奈唐主在上不敢造次至是來至東宮與太子建成商議欲謀秦王之事魏徵進曰今日雖然平定河東又顯是秦王之功可早定計以濟大事建成曰似此奈何微曰乘今收復劉黑闥設一筵會爲賀夜請秦王赴飲以酒鴆之事若漏泄就于席上殺之大事遂定建成曰世民牙爪極多有變何以得安此事似不可行征曰大事一决牙爪皆臣何懼之有元吉曰事變已迫早圖則坐安天下遲則吾兄弟皆爲泉下之鬼矣時王圭在側亦力贊建成方有相從之意是日遣人到西府請秦王秦王欣然應允而來三人相見大喜建成曰適來收賊深借吾弟之力一向未曾報德今夜稍暇特備蔬筵邀弟共飲少叙片時間闊之情秦王曰收賊俱爲國之計何預吾事一者父皇洪福二者吾兄虎威小弟固當相賀如此見擾何以克當元吉曰但得四海清平吾等兄弟終日一醉有何妨礙秦王曰然于是三人細訴衷情分坐而飲左右各執一壺斟酒侍立于側獨以一壺藥酒斟與秦王飲之酒行數巡魏徵與王圭商議曰事在掌握之中可速下手便叫張達舞劍達拔刀曰筵間無樂願舞劍爲戲秦王手下見張達目擊秦王馬三保掣劍出曰舞劍必須有對某請伴之二人對舞三保目示建成元吉以目顧後祁子蓋便拔刀出曰舞劍必須有錢間挑心者遂縱步舞入早有人報與世績世績慌使殷開山秦叔寶尉遲恭各執利器搶入曰我等當群舞以助一笑秦王大驚掣左右所佩之劍立于席上曰吾兄弟相賀痛飲并無疑忌又非鴻門會上何用舞劍而爲亂乎不弃劍者亦斬之建成佯言叱曰弟兄相聚何必帶刀盡命去之衆皆紛然下堂遙間盡除兵器元吉喚諸將士上堂以酒酬傳曰深感吾兄不忘骨肉共議大事豈有二心汝等勿驚疑開懷爲樂有異心者絶滅子孫衆將皆頓首再拜	總批建成兄弟平定河東此正寇賊滅息宇海清夷之日也無何齊王元吉因銜苑試槊之怨至是與東宮謀害秦王不意王魏二人不能以死諫而反欲贊成之拔劍之舞一如鴻門之會也兄弟相聚一如敵仇相對也故曰王魏先有罪而後有功 

第七十五回	秦王謀據洛陽城	建成抱秦王而言曰吾兄弟之恩誓不敢忘于是盡歡而散秦王歸還西府酒尙未酣將至夜半秦王口叫疼痛之聲不絶忽然昏倒于地不省人事奉侍宮人驚慌手足無措不知所爲左右侍衛前來急救須臾秦王徐徐復蘇自覺腹中展動如雷而響口吐鮮血約有數升流于地下火起三尺金磚迸裂原來天子有百靈咸助秦王眞命之主果有洪福故雖鴆酒入內不能爲害隨喚太醫奉獻湯藥延至次早遂得平復如舊衆將皆來視疾秦王曰夜來偶有彩薪之憂十分狼狽因吐血數升更得急進湯藥此病即愈衆將曰此疾莫大之憂實太子齊王之計夜飲其酒乃毒酒也大王洪福得以不死不見昨日席上之風景乎秦王曰吾兄弟恐非此等人肯下此毒手衆將曰大王到此尙自執迷如是大王讀聖賢書識古今事不聞昔春秋時小白子糾之事乎不如早圖免生後患當日衆論紛然秦王曰待我報告父皇看說甚來然後方好舉事秦王進見唐主具奏建成元吉邀飲中毒之事唐主曰大事已定焉有此理朕實不信之然首建大謀削平海內皆汝之功吾欲立汝爲太子汝固辭不從且建成居長爲嗣日久吾不忍奪也今觀汝之兄弟似不相容若同處京邑必有紛競當遣汝還行台居于洛陽自陝以東皆汝主之仍命汝得建天子旌旗如昔漢朝梁孝王都于洛陽以擊破吳楚有功得賜旌旗車服出警入蹕擬于天子汝意如何秦王泣曰非所願也古人有云始于事親中于事君終于立身豈敢遠離膝下今天下已定雖得昏定晨省定爲美事何望居大位乎只吾兄弟其意甚歹唐主曰陸實漢臣也尤遞遇諸子况吾爲天下之主何地莫非吾臣汝居洛陽猶在吾也何用悲耶秦王不敢辭乃再拜而退便欲起行卻說建成等謀曰秦王得土地甲兵必爲後患留之京師只一匹夫耳若使之出外更添牙爪即不能制矣元吉曰不如先謀殺之以定大事乃與後宮妃嬪日夜在唐主面前言秦王左右皆山東之人聞還洛陽皆欣然而喜觀其心志不復來矣唐主果信以爲實遂止其事使不得行元吉乃背地奏于唐主請殺秦王免生後患唐主曰彼有定天下之功罪狀未著何以爲辭元吉曰但應速殺何以爲辭唐主終不聽早有人報入秦府秦府僚佐皆驚慌不知所出房玄齡謂長孫無忌日今秦王兄弟嫌隙已成一旦襯機竊發豈惟府朝塗地乃實社稷之憂此事如何無忌日旣已事泄莫若勸秦王行周公之事以安家國存亡之機正在今日無忌遂以告知秦王秦王曰雖有仇敵無可奈何正值杜如晦自外入秦王曰玄齡衆人勸我舉兵早定大位汝以爲可否如晦曰玄齡金石之言可從其請今不早圖恐有後悔秦王聞言沉吟半晌忽尉遲敬德入見秦王曰汝來何意敬德曰適因太子齊王遣人密贈金銀器皿一車相贈欲以誘引敬德使爲彼用某固辭不受其人已去故來告知秦王曰吾素知公忠義之士心如山岳雖積金至斗亦不能移汝之志矣程知節進曰大王股肱羽翼盡矣身何能久今太子齊王欲謀大王先去羽翼以孤大王之勢又譖知節出爲康州刺史知節誓死不去願早决計秦王曰衆言雖當奈吾父在上恐怒見罪實招不孝之名知節曰事不早决悔無及矣卻說建成在東宮謂元吉曰秦府智略之士所可憚者獨房玄齡杜如晦耳元吉曰然于是相共譖之于帝使秦府將士皆出鎭 守外郡惟長孫無忌與其舅高士廉將軍侯君集及尉遲敬德數人在府是秦王心腹之將日夜勸秦王决計秦王猶豫問于李靖及李世勛所言皆同當日正值突厥入塞邊關報急建成薦元吉領兵擊之元吉乃請尉遲敬德與之共行又悉間秦府精銳以益其軍率更丞王晊密來告于秦王曰適聞太子吩咐齊王言秦王羽翼已去無能爲也汝若兵行之次吾與秦王餞行在昆明池汝可使壯士拉殺之吾再遣人說帝授我以國而立汝爲太弟秦王聞言大驚遂將此言以告長孫無忌無忌慌聚衆將商議請秦王先事圖之秦王嘆曰骨肉相殘古今大惡吾誠知禍在朝夕欲俟其發然後以義討之不亦可乎尉遲敬德曰人情誰不愛其死今衆人已死秦王乃天授也大王不用敬德之言敬德將竄身草澤不能留居大王左右交手受戮也無忌曰不從敬德之言無忌亦當相隨而去不能服事大王矣秦王曰公更圖之敬德曰大王素所畜養勇士八百餘人今已入宮擐甲執兵事勢已成大王安得已乎秦王訪之府僚皆曰元吉凶戾終不肯事其兄嘗謂護軍薛實曰但除秦王取東宮如反掌耳彼與太子謀亂未成已有取太子之心亂心無厭何所不至若使二人得志天下非復唐有大王奈何徇匹夫之節忘社稷之計乎秦王猶自沉吟衆將又曰大王以舜爲何如人秦王曰聖人也衆曰使舜浚井不出則爲井中之泥涂廩不下則爲廩上之灰安能澤被天下法施後世乎是以小杖則受大杖則走蓋所存者大也秦王曰凡事三思而行勿令後悔可令術士卜其吉凶適值幕僚張公謹自外入見秦王曰來得恰好正欲令人請汝卜其吉凶公謹取龜投地曰卜以决疑今事在不疑尙何卜乎卜而不吉豈得已乎秦王意遂决	總批秦王是眞命之主故居鴆酒入內不能爲害議居洛陽乃出于父皇之意非謀據也而建成元吉卻慮爲後患必欲計殺之何骨肉相殘之甚乎 

第七十六回	秦王推刃同氣	卻說唐主升殿時當六月日中大會群臣共議治平之事見正西方一顆星其大如斗流光熒耀過午不散唐主大驚問于太史令傅奕曰汝掌司天深明天文之道此星何名主何徵兆傅突密奏曰臣按天官書此爲太白陰星上公大將軍之象唐主曰有何應宴奕曰此星出不經天出東當伏東出西當伏西今過午爲經天經天則天下革政况又見于秦雍州之分卑王秦王當有天下唐主曰然即以傅突之言事狀以授秦王秦王乃密奏唐主曰建成元吉淫亂後宮臣于兄弟無私毫負今專欲殺臣臣細思之以爲世充建德二人報仇臣今雖死亦實耻見諸賊于地下矣唐主愕然大驚曰竪子果有此事明當鞠問以正典刑汝宜早參次日秦王帥長孫無忌驍將九人親自披挂先入埋伏于玄武門側原來張婕妤竊知秦王表意飛馳報知建成建成急召元吉商議元吉曰宜勒兵不朝以觀形勢建成曰彼之兵備已嚴當俱入參自問消息二人乃俱入至臨湖殿覺有變動遂勒馬欲還秦王大呼曰反賊至此欲逃何往秦王持槍欲刺建成建成勒馬便走秦王追趕拽滿雕弓放箭正中建成肩窩翻身落馬長孫無忌刺斜襄搶進斬之後面尉遲敬德領七十騎繼至正值元吉前走左右一齊射之忽見元吉馬失前蹄將元吉掀于馬下秦王持槍直刺因馬逸入林下爲木枝所挂墜不能起元吉驟至遂奪秦王手弓將欲扼之二人俱慌忽敬德躍馬持鞭大呼曰不得無禮敬德在此元吉驚慌遂步走急奔武德殿去後面軍人大喊弓弦響處秦王回馬一箭射中元吉帶箭而走敬德追及斬之可惜建成元吉皆死于玄武門建成死年三十八歲元吉年三十一歲時武德九年六月二十二日也史官有詩爲證太白經天事可驚故交秦府動刀兵高皇自是無籌略致子雙亡一羽輕隨後東宮齊府將帥薛萬徹等率兵三千擁至來攻玄武門時門已緊閉無由得入人馬聚在一處喊殺震天無人接戰喧鬧良久只見敬德將建成元吉首級出示衆將示之果是俱各大驚薛萬徹大呼曰吾等爲主報仇不就此殺入更待何時遂輪刀與敬德交戰未及數合後面秦府數百精騎汹涌而入內外夾攻衆兵大潰秦王急止之曰勿得動手吾殺兄弟不乾汝衆之事于是東宮齊府之兵漸自散去時唐主正與宮人游舟在海池戲樂尙未之知秦王乃使敬德入侍敬德擐甲持矛直至帝側敬德奏曰太子齊王作亂秦王率兵已誅之矣恐驚動陛下特遣臣來將首級報知唐主大驚曰有此異事汝何燥暴也敬德曰秦王嚴命安敢有違唐主抱頭大哭曰不圖今日乃見此事一時之變廢股肱矣裵寂曰龍淚墜地亢旱三年二子今日自取其禍主上且宜保重萬金之軀唐主曰父子之道天性也雖自招禍二兒于九泉之下亦懷痛恨吾今不能治家何以立國言罷又哭昏絶于地三五番幾死衆皆勸之蕭瑀陳叔達曰臣聞海內無限父子不親失而弗斷反蒙其亂東宮齊王自興兵以來未始與謀旣立之後又無功德天下疾秦王功高望重共爲奸謀今秦王已討而誅之陛下若處以元良委之國務無復事矣唐主曰然此吾之夙心也時秦府之兵與二宮左右交戰尙未休息敬德請唐主降手敕令內外諸軍一受秦王節度衆然後定而不生變矣唐主從之遂令厚葬二人然後召秦王入朝半晌無語惟嗚咽泣下不止唐主曰建成元吉何罪不請于朕汝遽殺之何心狠而使之兩亡耶秦王曰某知有失天倫其罪難掩然二人篡逆其情已見此事實出無奈若不先舉世民亦死于二人之手矣唐主曰汝亦無罪但以至難得者兄弟今二人死于非命汝遭誹謗難逃不義之名秦王曰陛下明二人無罪臣舉其一二言之昔銜園中使黃太歲試槊東宮內臣飲鴆酒此皆有意欲害世民幸天理昭然得以不死固知好人難做清名難題寧使吾負兄弟莫兄弟負吾原來唐主有三乳極其長大秦王因跪進吮之秦王曰世民兄弟皆共此脉何忍捐弃耶唐主抱定秦王父子二人相向大哭衆臣無不下淚唐主遂從衆請乃立秦王爲皇太子又詔自今軍國庶事無大小悉與太子處决然後聞奏于是建成元吉諸子皆坐誅諸將又欲盡誅左右二百餘人忽一人大叫不可且看此人是誰	總批立嫡以長禮之正也然高祖所以有天下皆太宗之功隱太子以庸劣居其右必不相容向使高祖有文王之明隱太子有泰伯之賢太宗有予臧之節則亂何自而生乎旣而爲群下所迫遂致蹀血禁門推刃同氣貽譏千古惜哉 

第七十七回	太宗代父即帝位	當日高祖退居長樂宮稱太上皇秦王欲盡誅東宮齊府之人尉遲敬德進曰不可今大事已定兩宮皆臣大王欲盡誅餘黨人防搖攘萬一有變恐非所以求安也秦王曰吾痛恨此輩共謀害吾故欲盡滅以雪恨耳敬德曰與大王爭競者建成元吉也二人諸子已滅何預衆事衆人之事二宮亦猶臣事大王各爲其主實臣子之職也莫若釋而用之人言大王言才弃仇衆士感德咸樂爲用此萬全之策也秦王曰汝言極善但吾不能無恨于是下令撫慰兩宮將士衆皆晏然卻說魏徽先爲東宮洗馬常勸太子建成早除秦王至是秦王遣人召征來見征入拜于地下秦王曰汝何爲離間我兄弟合得甚罪左右之人聞言皆爲之危懼征舉止自若對曰先太子早從征言必無今日之禍秦王大怒曰敗臣到此尙自不屈喝令推出便欲斬之敬德跪曰此等忠臣正可容留秦王遂爲改容笑曰我亦知玄成經濟大才素抱忠義故戲之耳王親舉酒壓驚曰吾不記仇與君同保富貴遂降秦王拜征爲詹事主簿微乃招安王圭韋挺皆拜爲諫議大夫薛萬徹爲行軍總管但是二宮將士各有封賞是時八月報稱鄭城鳳凰來儀東川麒麟出現百官商議今天垂景象秦王當代父可上表令上皇將寶位傳與秦王時有太子少卿蕭瑀中書令宇文士及監察銜史杜淹吏部尙書長孫無忌一班兒四十餘人皆來見封德彝民部尙書裵矩共言此事德彝曰正合吾意遂引尉遲敬德太史令李淳風直入內殿來見上皇封德彝奏曰伏睹秦王自起義以來東征西怨南征北服德布四方功可越古超今雖湯武無以過此群臣會議言大事已定伏望上皇將寶位傳與殿下上合天心下合民意則上皇萬象福祿無疆祖宗幸甚臣等議定今乃奏知上皇曰卿等所奏甚合朕意于是選定八月吉日上皇帝下沼傳位太子秦王遂即位于東宮顯德殿稱號太宗皇帝改武德九年爲貞觀元年長孫氏爲皇后大赦天下以高士廉爲待中房玄齡宇文士及爲中書令蕭瑀封德彝爲僕射但是秦府將士并皆重用是日殺羊宰馬犒賞士卒開倉賑濟百姓大悅麗泉有詩云憶昔太宗居寶位近臣傳詔賜黃封唐朝景運傳茲盛舜日堯天喜再逢是時大事已定太宗親自面定勛臣長孫無忌等分賜爵邑乃命陳叔達于殿下唱名示之太宗曰今中外義安皆公卿之力朕所叙卿等勛賞或有未當宜各自言于是諸將爭功紛紜不已忽帳下一人進曰臣舉兵關西首應義旗今房玄齡杜如晦等專弄刀筆功居臣上臣竊不服進言者乃淮安王神通也太宗曰義旗初起叔父雖首唱舉兵蓋亦自營脫禍及竇建德吞噬山東叔父全軍覆沒劉黑闥再合餘燼叔父望風奔北此數陣者何功之有房玄齡者運籌帷幄之中宜安社稷若論功行賞固宜居叔父之先叔父國之至親朕誠無所愛但不可以私恩濫與勛臣同貴耳神通聞之默然將相乃相謂曰陛下自行至公雖淮安王至親叔侄尙無所私吾等何敢不安其分遂皆悅服是時早有人報入突厥處言太宗殺建成元吉自登大位高祖退入後宮突厥大驚曰唐朝如此不仁吾當舉兵伐之原來突厥自武德七年入寇與帝遇于幽州受盟之後不復舉兵此時糧已豊足軍馬車仗器械改城立寨所用之物一切皆備正欲入寇又聽得這個消息倍添喜氣于是作宴聚集諸將商議頡利可汗曰唐高祖退居上皇太宗即位何不因其國亂起兵伐之一臣拓拔如意諫曰唐朝雖亂文武多謀太宗善能用人群臣必傾心竭力以扶新主世民也可汗不可倉卒伐之忽一人于班部中走出大笑曰不因此時進兵更待何時衆視之乃北番人也覆姓耶律名伯材乃頡利部下一驍將頡利大喜曰吾欲伐唐當用何策伯材曰若只起本部之兵難以取勝須用夾攻令唐兵不能救應雖有神機妙算亦不能施展矣欲成大事必須要合兵頡利問曰何爲合兵伯材曰可遣使入突利可汗處分訴前事許以割地平分唐朝天下令可汗起兵十萬并力攻擊必獲全勝矣頡利聞之大喜乃便遣使二人選能言快語之人前去約同突利軍馬然後遂命耶律伯材爲元帥選調名將起兵十萬入寇涇州頡利之兵比及已到渭水便橋之北安了營寨乃先遣心腹將士姓執失名思力者來見太宗探聽虛實思力領命迳進拜于闕下深言二可汗興百萬之衆今已至近其鋒甚銳勢不可當太宗責之曰吾昔與汝可汗面結和親遺贈金銀蜀錦無算者欲以敦鄰好也今汝可汗背盟入寇寧無愧乎汝雖生自戎狄素無知識亦有人心何得全忘大恩自誇强盛今先斬汝矣思力驚惶失措低頭無語蕭瑀封德彝進曰不可此人外國來使可以厚禮待之遣其還營太宗曰我今遣還虜必謂我怯愈肆憑陵示强于彼瑀等力奏勸免太宗乃囚思力于門下即自全裝披挂綽槍上馬徑出玄武門帶高士廉房玄齡等飛騎直至渭水與頡利隔水而語太宗馬上大呼曰汝臊狗奴曾見朕否朕與汝約爲兄弟永不相犯何負約入寇欲來自送死耶突厥聞言大驚衆皆下馬羅拜地下咸呼萬歲聲聞數十里俄而後面唐兵繼至旌旗蔽野劍戟森嚴各依次序列于陣前帝用手一麾使衆軍遠退獨與頡利只隔一箭之地二人對語蕭瑀叩馬諫曰陛下何輕萬乘之尊而與虜對語乎帝曰吾籌之以熟非卿所知突厥所以敢傾國而來直抵郊甸者以我國內有難朕新即位謂我不能抗銜故也我若示之以弱閉門拒守虜必縱兵大掠不下複製故朕輕騎獨出若輕之震耀軍容使知我必戰今虜旣深入必有懼心與戰則克與和則固制服突厥在此一舉汝試觀之瑀曰此等之人人面獸心亦宜防之原來頡利見思力不返又望見帝挺身輕出隊伍齊整人馬威猛疑有埋伏遂有驚懼之色言語甚謙	總批隋末天下大亂豪雄并起而鄭夏據州强威莫敵賴太宗運籌演策鞭撻宇宙知人善任不念舊惡是以義兵一舉不半載而成帝業眞所謂命世之才非後世之可及也 

第七十八回	李靖陰山破突厥	是日又遣人來請和帝許之乃斬白馬與頡利歃血誓盟于便橋之上突厥遂引兵退蕭瑀請曰突厥未和之時諸將爭戰陛下不許臣等以爲疑旣而虜自退其計安在太宗曰朕見突厥之衆多而不整君臣之志惟賄是求當其請和之時可汗獨在水西達官皆來謁我我若醉而縛之因襲擊其衆勢如拉朽又命長孫無忌李靖伏兵于幽州以待之虜若奔歸伏兵邀其前大軍躡其後覆之如反掌耳所以不戰者以吾即位日淺國家未安百姓未富且當靜以撫之一與虜戰結怨旣深所損甚多虜或懼而修備則吾未可以得志也故卷甲韜戈陷以金帛彼旣得所欲理當自退志必驕惰不復設備然後養威俟釁一舉可滅也將欲取之必固與之此之謂也卿知之乎瑀拜謝曰陛下神機妙算非臣等所及也是日帝帶領一行人馬還朝群臣稱賀大排筵宴賞勞將士正飲酒間忽報代州都督張公瑾來見奏曰突厥急思歸計乘勢追之無有不勝何爲不令追襲也太宗曰頡利亦能用兵使軍馬退必于險處埋伏以防追兵吾若追之正中謀計不若縱他遠去以緩計圖之使虜不提防也公瑾曰今雖受盟其心暴狠若不剿除終爲後患况有可取之理太宗曰何以知其可取公瑾曰臣知頡利縱欲逞暴誅其忠良匿其奸佞一也倚衆爲國今薛延陀諸部况又背叛其勢必孤二也突利之典兵者皆得罪而不能容三也塞北不毛之地天寒霜早糇糧之絶四也疏其族類親委諸胡大軍一臨必生內變五也中國之人入北所在嘯聚大軍出塞自然響應六也突厥有此六敗是以知其可取太宗曰頡利旣請和親又從而討之恐失信于外國公瑾曰昔漢高祖與項羽盟于洪溝旣而高祖襲之一戰成功况虜無父無君之地何以信爲乘今軍餉豊足人馬威猛兵至一鼓而滅矣帝聞之大悟曰卿言金玉論也遂封李靖爲都總管張公瑾李世績爲副總管薛萬徹爲先鋒點起大兵十五萬剋日潜出長安殺奔馬邑來收定襄其于柴紹等皆分道進發卻說突厥頡利聽知唐兵至星夜差人飛報各部落提兵接應頡利遂陳兵設將已待兵到人報唐兵己到白道頡利提兵迎之唐先鋒薛萬徹出馬大駡野臊狗奴今大兵百萬戰將千員分二十餘隊已到汝國汝不歸降猶然抗拒頡利大怒提槍自戰萬徹萬徹敗走頡利提兵掩擊趕至二十餘里鑼聲響處一軍擺開旗號分明唐將柴紹出馬接戰頡利曰此輩非吾敵手戰上數合紹又敗頡利縱兵追趕又至十里山坡後鼓聲大震當先一軍截出旗號分明總管李靖頡利已趕二十里人困馬乏又逢生力軍穎利與靖正戰之間忽本隊後軍鑼響大震頡利急退突利曰休在此戀戰後面李世績引兵犯磧口諸寨盡皆燒毁從後趕來頡利大驚遂命副將軍令狐易牙立旗號與李靖相持頡利撤軍奔回磧口果見各寨烟火未滅正遇李世績兩馬相交頡利大敗而走及回到半路副將易牙已被李靖殺敗而回頡利見四下唐兵勢大引人馬走于鐵山倚山下寨忽流星馬報唐兵已自打破陰山各酋長率衆亦降唐矣頡利大驚下令拔寨盡起前軍報道張公瑾絶住歸路山險要下一大寨唐兵皆屯賀人山下頡利嘆曰敗兵至此進退無路此上天實亡我也突利曰唐兵拒塞賀人山令吾首尾不能相救可走山後鸊鵜泉道直奔北部蘇尼失處借其雄健人馬來複數郡之地未爲遲也頡利然之提兵入鸊鵜泉欲逃北部奸細探知飛報與世績世績驚曰若走蘇尼失處吾兵無能爲也遂令王道宗引兵追之頡利約行二十里細作報來後面唐兵已來追了頡利便交後隊作先鋒奔賀人山果有追兵攔擋被頡利燒盡寨栅而過比及唐人知時提兵急回頡利已過半日了王道宗仍來追之頡利兵過山下趲程而進前面鼓聲大震一軍來到乃唐行軍總管張寶相也寶相策馬提槍大叫頡利吾等多時汝可早降免汝一死頡利大怒縱馬提槍戰之戰不數合前面蘇尼失之兵後面唐兵皆至四下圍住頡利突利皆受執原來蘇尼失先受世績私賂懼唐天威乃舉衆來降恰好于此相遇合兵一處靖等旣擒頡利押送長安遂下令班師奏凱還朝是時太宗正在順天樓與群臣講論政事忽報李靖破突厥執頡利等還朝蕭績進曰此等人從夷狄至此可叫見大國氣象帝曰汝言正合朕意于是盛陳文物威儀整肅不移時諸將擁頡利等來見拜于地下不敢仰視頡利偷目覷之果然衣冠濟濟劍佩蹌蹌與夷狄大不同侔暗稱喝采帝令釋其縛問頡利曰汝負盟入寇每誇强盛無敵今日何爲被擒爰居突厥曾見此威儀否頡利曰陛下天威嚴重臣乃井底之蛙何窺見天日乎帝曰此言誠是也據汝累犯朕境理合賜死爲汝每自請盟可以原赦賜汝太僕寺居住月給俸米以待聽用頡利再拜謝恩而退帝加李靖爲光祿大夫其餘出戰將士論功升賞宋賢范菊軒有詩贊云當年李靖遠夷征不亞孔明善用兵頡利成擒皆仰德唐朝誰敢與齊名虜烟影裏旌旗現瘴雨聲中鼓樂鳴妙用鬼神應莫測凌烟閣上說先生當時突厥旣亡其部落或北附薛征陀或西奔西域其降唐者尙十萬人帝問群臣以何策區處之	總批突厥請和帝許之而不戰者蓋以國家未安百姓未富且當靜以撫之耳張公瑾以爲乘勢追擊無有不勝奚暇論其失信于外國乎帝從其言而大兵百萬打破陰山彼易牙之敢與李靖相持多見其不智已 

第七十九回	玄武門奏七德舞	近臣對曰夷狄自古爲中國患今幸破亡不悉遷于河南兗豫之間分其種落散居州縣教之耕織可以化爲農民矣帝將從之階下李百藥進曰不可帝曰汝意如何百藥曰突厥雖是一國然種類區分各有酋長可因其離散之衆各署君長使不相臣屬則國分勢敵不能抗衡中國矣仍于定襄地方置都護府爲其節度此安邊之長策也魏微曰不然戎狄人面獸心弱則請服强則叛亂若留之中國數年之後蕃滋倍多必爲心腹之疾昔西晋之時諸胡與明雜居中國郭欽江統二人者勸武帝驅除塞外以絶亂階武帝不從後二十餘年伊洛之間遂爲膻裘之地此前事之明鑒也宜放之使還故土言未絶中書令溫彥博出曰非也王者之于萬物天覆地載無有弃物今突厥之衆以窮來歸奈何弃之而不受乎孔子云有教無類若救其死亡授以生業數年之後悉爲吾民選其酋長使入宿衛彼必畏吾之威懷吾之德何後患之有願陛下詳之帝曰汝之所見甚善正合朕意遂用彥博之策處突厥降衆于是東自幽州西至靈州分突利故地爲四州分頡利之地爲六州左置定襄右置雲中二都督府以領其衆封突利爲順州都督頡利爲右衛大將軍蘇尼失亦封郡王其餘酋長皆拜將軍中郎將布列朝廷五品以上百餘人因而入居長安者計以萬家麗泉有詩云李靖興師征突厥神機妙算果然高直須剿滅無遺類應使夷人識俊髦是時上皇聞擒頡利嘆曰昔漢高祖困于白登不能報仇今吾手能滅突厥吾付托得人復何憂哉因召帝入與貴臣十餘人及諸王妃等設宴慶賀酒酣之次上皇親彈琵琶爲樂乃召頡利入宮上皇曰汝戎狄之人亦有此樂否頡利曰此正吾胡人所作流入中國何無樂乎上皇大喜遂命頡利起舞馮智戴咏詩旣而笑曰胡越一家古未有也上皇取玉爵飲酒就將玉爵賜之二人拜謝群臣迭起爲壽帝親自捧觴進曰今四夷入臣皆陛下教誨非臣智力所能及也是日盡歡而罷宋賢讀史至此贈胡越一家詩云可汗婆娑罷舞時南蠻酋長咏新詩承歡樂凱家胡越情未如儒也未奇時帝以天下承平皆賴諸將之力乃于正月上旬設筵大會群臣及蠻夷酋長于玄武門帝頭頂嵌寶金盔身穿赭黃袍玉帶珠履憑高而坐群臣依次侍立左右樂聲競奏水陸畢陳文官武將輪流把盞觥籌交錯帝大喜乃命二十八人各披銀甲執戟而舞歌太平之曲樂音嚎亮極其清雅號稱七德之舞衆臣側耳而聽暗稱喝采太常卿蕭瑀進曰古者樂以象德也陛下功德隆盛治教體明自古至今未有能出陛下之右者臣觀七德之舞形容未盡乘今華夷將士咸集于此可將劉武周薛仁杲竇建德王民充數人擒獲之狀逐一開具首尾行事與衆將士見聞方能表陛下功德之盛也帝曰卿言謬矣朕昔擒戮數人彼皆一時英雄著耀當世况朝內之臣亦嘗北面而事之者若表而出使各觀其故主屈辱之狀能無傷悼之情乎瑀拜謝曰陛下寬洪大德非臣所及也時魏徵在側獨低首不視帝以目視之問曰今日斯會亦奇逢也頌君臣功德玄成何無樂乎征曰臣軀微量淺不勝杯杓故不暇觀舞耳帝默然房玄齡曰玄成文臣不樂武事以今坐致太平偃武修文特意如此然此果不足以爲樂可奏九功之舞乃太平之氣象也帝從之遂命童子六十四人分列八行各頂進賢冠紫褲紅褶長袖漆芯履履徐徐而進舞于殿庭樂音迭奏唱咏和鳴一動一止皆循禮法左右之人顧盼稱羨不已征亦審視帝曰汝何觀此而短彼也征曰近世之樂只聞韶武未聞有七德之稱今九功者以象文德當此文明之世正宜奏之效堯舜之治矣帝顧謂左右曰甚矣玄成之直也有此直臣何憂天下之不治乎是日宴罷衆臣皆散自此數年世享承平萬民仰德卻說貞觀九年四月上旬帝銜太極殿正與群臣商議政事忽內竪來報上皇夜來偶沾一疾十分危篤飲食皆不能進宜速召太醫調治帝聞大驚慌入寢殿來見上皇曰今吾病沉重多是不久帝曰父皇何放出此言也兒竭力以事願父皇萬壽無疆上皇曰今年長安城門無故自崩乃不祥之兆吾故知必死也然國家一事重如泰山若得其道則爲萬乘之尊苟失其政則求爲匹夫而不可得汝宜慎之以圖悠久之計言訖長嘆一聲淚如雨下而崩年六十六歲貞觀九年四月也史官評云隋末天下大亂雄豪并起而鄭夏據州强威莫敵賴太宗運策演謀鞭撻宇宙申商人法術該漢高之奇策官方受才冬因其器矯情仕善不念舊惡才舉義不半載而成帝業者于其明略最優也眞可謂命世之才非後世之可及也宋賢范菊軒先生詩贊云雄哉唐高祖天下掃狼烟舉止皆存智行藏善用賢才驅數萬衆約法十二篇豪杰同時起誰人及李淵上皇旣崩百官發喪一面具金棺銀椁殯殮停柩于白虎殿帝挂孝痛哭百官哀聲振地忽一人挺身出曰請陛下息哀百官暫止何不商議大事衆視之乃太史令傅奕也當時言曰上皇晏駕天下震動當出殿視事以鎭 萬國何哭泣邪帝曰親喪未寒何忍遽出奕曰昔漢文帝短吏民之喪景帝因而用之後世稱爲明主帝曰誠如是難逃不孝之罪奕曰陛下萬國瞻仰不可一日無君可准遺誥視事以從衆請帝尙猶豫群臣再三復請聽政帝乃許之謚上皇爲高祖神堯皇帝葬于獻陵帝與衆臣商議陵墓高下之法秘書監虞世南上疏曰聖人薄葬其親非不孝也深思遠慮以厚葬適足爲親之累故不爲耳陛下聖德度越唐虞而厚葬其親乃以秦漢爲法竊爲陛下不取願依白虎通爲三仞之墳節損制度刻石于陵兩傍藏書于宗廟用爲子孫之法房玄齡進曰前代漢高祖長陵高有九尺光武原陵高有六尺今九丈則太崇三仞則太卑請依原陵之制帝從之次日升殿聽政法令一新百官各陳治道設太平筵宴稱賀遠近進貢來者二百餘處于是唐朝年豊歲稔人物咸寧是年冬十一月長孫皇后亦染病而崩未知帝是如何	總批七德之舞未足以慊玄成之意及奏九功之舞方始審視益謂樂以象德當此文明之世宜效唐虞之治也有此直臣何憂天下不治乎迨上皇晏駕太宗不即聽政而惟先商陵墓高下之法宜遠近皆歸而人物咸寧也歟 

第八十回	太宗廢太子承乾	帝甚傷悼不已謚爲文德葬于昭陵帝親爲文刻石碑稱皇后節儉遺言薄葬不藏金玉當使後子孫奉以爲法帝每思后輒至流涕乃就苑中造一台觀高十餘丈極其美麗帝每自登臨以望昭陵一日帝引魏徵同登帝曰對面一望之地高大而華美者陵也汝曾見否時征年已七十有二知帝意在昭陵乃舉目熟視佯作不見之狀對曰臣今昏聵不能見矣帝用手指示之曰已在目前何無見乎微曰臣以爲陛下望獻陵其遠難望若是昭陵則臣已見之久矣帝爲之泣下因有慚色即使人折毀台觀以示不用後人有詩云西苑建台十數層太宗曾此望昭陵只因毀觀旌忠直留與後人說魏徵后只生一子名曰承乾立爲太子少有躄疾喜聲色及畋獵之事所爲奢靡每恐帝知之而魏王泰者太子之弟韋妃所生也多才能有寵于帝見皇后已崩潜有奪嫡之志折節下士以求聲譽帝時命章挺與杜楚客二人共攝魏府之事爲泰腹心乃密結朋黨以謀大事太子知覺恐其相逼陰養刺客紇乾承基等及壯士百餘人謀殺魏王正值吏部尙書侯君集怨望朝廷見太子暗劣欲乘釁圖之因勸太子謀反太子欣然從之遂將金寶厚賂中郎將李安儼使爲內應邀同洋州刺史趙節駙馬都尉杜荷數人取酒歃血割臂爲誓杜荷曰天時有變事當速行趙節曰當先用何計荷曰只稱殿下偶沾惡疾十分危篤主上必親臨府內看視先埋伏武士于兩傍幕下一擁而出大事定矣數人商議猶豫不决正值齊王祐事連承基繫獄當死及告太子謀反帝乃命中書門下參鞠之反形已具帝面責承乾承乾曰臣旣爲太子大事已定復何所求但爲泰所圖時與朝臣謀爲自安之術有等不逞之人遂教臣爲不軌耳若使泰爲太子正落其度內也帝謂侍臣曰此子犯法將何以處之衆皆默然通事舍人來濟進曰父子之道天性也陛下不失爲慈父使太子得盡天年則善矣帝乃廢承乾爲庶人囚于獄中帝令擒侯君集李安儼杜荷趙節四人至帝曰汝四人曾與太子商議不知何事杜荷對曰無非只是侍奉殿下講論政事得失而已帝曰四人曾教太子反來何敢抵諱侯君集曰太子謀反皆自所爲非臣等所使臣等皆諫不聽帝曰今日自爲尙猶可恕若待事敗其實難容君集曰并無此事叱左右監下次日帝欲决四人極刑見君集功臣獨有留戀之意謂侍臣曰君集有功欲乞其生可乎群臣曰王法乃國家典刑不可容情帝乃泣謂君集曰與君長訣矣汝之妻子朕免其死汝勿牽挂速正軍法四人皆斬之是日帝遂廢承乾爲庶人太宗嘗使李靖教君集兵法君集言于太宗曰靖將反矣太宗問其故對曰靖獨教臣以其粗而匿其精以是知之太宗以問靖對曰此乃君集欲反耳今諸夏已定臣之所教足以制四夷而君集固求盡臣之術非反而何至是果然承乾旣得罪魏王泰每日入朝侍奉帝面許立爲太子岑文本劉洎二人亦勸帝立之惟長孫無忌固請立晋王治帝曰朕作夢一青雀投懷自言臣今日始得爲陛下子臣有一子臣死之日當爲陛下殺之傳位晋王覺來朕甚憐之褚遂良進曰陛下失言矣此國家大事存亡所係願熟思之且陛下萬歲後魏王據天下之重肯殺其親愛之子以授晋王哉陛下前者以嫡庶之分不明致此紛紜今必欲立魏王願先措置晋王始得安全耳帝流涕曰此事朕誠不能爲也遂拂袖而起入于宮內時魏王泰恐帝立晋王乃謂晋王曰汝昔與元昌亦謀篡位得無憂乎晋王聞言不答憂形于色次日帝銜兩儀殿怪而問之晋王以實告帝憮然始悔立魏王恭之語是日朝散群臣皆出獨留長孫無忌李世績褚遂良謂曰汝三人爲朕腹心有事猶豫蓋與决之無忌叩頭曰陛下聖鑒不錯臣等安敢亂言帝曰朕三子一弟所爲如是我心誠無聊賴如此奈何帝言訖遂自投于床下無忌等急向前抱住曰陛下善保龍體何如此噪暴邪帝又拔佩刀欲自刺遂良奪刀以授晋王無忌請曰陛下所欲何如帝曰朕欲立晋王無忌日謹奉詔帝遂使晋王拜無忌曰汝舅已許汝矣即銜太極殿召衆臣商議帝曰承乾悖逆恭亦凶險諸子之中誰可立者衆皆歡呼曰晋王仁孝當立爲嗣帝悅遂立晋王治爲皇太子時年十六帝曰我若立恭則是太子之位可經營而得自今太子失道藩王窺伺者當兩弃之傳諸子孫永爲後法且泰立則承乾與治皆不能全治立則承乾與泰皆無恙矣乃降泰爵東萊郡王囚于北苑府僚親押者皆遷于嶺表靜軒先生有詩贊云割愛斷恩事可疑長孫談笑振當時太宗自是雄才略廢貶存亡兩得宜時東宮已立帝作宴聚集衆臣于太極殿商議政事忽然一陣旋風從東北角上起把殿前柏樹吹折衆皆驚疑帝命太史令李淳風卜之淳風曰此風乃不祥之兆主折一大臣也正飲酒間忽報太子太師魏徵府下其子來見陛下帝愕然曰玄成休矣不覺擲杯于地且看其子來說甚言	總批魏徵獻陵之對深足感動乎太宗眞諷諫之言也承乾以嫡子而爲東宮有何不自安而與不逞之徒聚爲謀反之事是自取其禍也廢之誰曰不宜由是而貶魏立晋帝誠兩得其當者乎 

第八十一回	薛延陀納幣絶婚	其子叔玉入拜闕下哭曰父于昨夜三更中風而死矣衆皆大驚帝哭曰世人以銅爲鏡可正衣冠以古爲鑒可知興費以人爲鑒可知得失朕常保此三鑒以防己過今魏徵沒朕已亡一鑒矣徽薨帝命百官赴喪給羽葆鼓吹陪葬于昭陵之下帝登苑西樓望哭盡哀自制碑文并爲書石上加封爲鄭公征亡年七十二歲時貞觀十七年正月下旬也史官詩云唐主英雄過百王魏徵直諫不包藏太平氣象如斯見豈料良臣一旦亡魏徵容貌不逾中人而有膽略善回人主意每犯顏苦諫或逢帝怒甚征神色不變帝亦爲之霽威帝嘗得佳鷂白臂之望見征來匿之懷中征奏事故久不已鷂死懷中一日帝嘗罷朝怒曰會須殺此田舍翁長孫皇后問爲誰帝曰魏徵每挺辱我后退且朝服立于庭帝驚問其故后曰妾聞主明臣直今魏徵直由陛下之明故也妾敢不賀徵嘗告帝曰臣奉事陛下顧使臣爲良臣毋使臣爲忠臣帝曰忠良異乎征曰稷契皋陶君臣協心俱享尊榮所謂良臣龍逢比乾面折廷爭身誅國亡所謂忠臣帝喜然之是歲貞觀十七年夏六月忽人報曰北方薛延陀調練軍士收拾器械將欲入寇今云中九郡已屬延陀也帝聞知大驚舉手無措長孫無忌日陛下在萬軍之中矢石交攻之際未嘗心動今聞薛延陀入寇何失驚耶帝曰薛延陀北方人中杰也未嘗得地朕錯立之今舉兵入寇是養虎食肉朕安得不動心哉原來薛延陀乃北部突厥之部落名也自貞觀四年突厥北邊多叛頡利餘黨歸附薛延陀當時衆部商議共立其子姓俟斤名夷男爲可汗夷男辭以無德不敢當此時帝方圖頡利乃遣使從間道去册立夷男爲眞珠昆伽可汗賜以鼓纛夷男大喜遂建牙于大漠之鬱督軍山下遠近諸部咸來歸附勢振北方唐每以恩撫之不敢舉動至是復思入冠邊關報知消息帝問待臣曰薛延陀屈强莫比今銜之有二策苟非發兵殄滅之則與之婚姻以撫之耳汝等所見二者何先司空房玄齡對曰中國新定兵殄戰危據臣之見莫若和親爲便帝曰卿言甚合朕意朕爲民之父母苟可利之何惜一女子乎先是北部降將名契苾何力者歸省其母于凉州正值契苾部落皆欲歸順延陀何力以爲不可部落遂執何力以降何力乃拔佩刀東向大呼曰豈有大唐烈士而肯受屈于虜庭邪乃割左耳以自誓早有人報奏于帝言契苾叛唐帝曰素知何力忠義之士心如鐵石必不叛我適值有使至唐言薛延陀事故帝即命兵部侍郎崔敦札持節出使延陀許以新興嫁之以求何力何力由是得還卻說薛延陀眞珠可汗見唐許婚有不勝大喜遂使其侄來納幣進獻羊馬契苾何力奏帝極言薛延陀不可與婚帝曰朕許之矣豈可食言而失信外國乎何力曰願陛下且遷延緩之使夷男自來親迎彼必不敢來則絶之有名矣帝從之即下詔親幸靈州召眞珠可汗前來會禮眞珠接詔使整備行裝前至靈州來會親迎公主其臣諫曰唐帝相邀必有惡意不可輕往大王何故許之此釣龍設餌之計往必不返矣眞珠曰天子聖明遠近朝服今親幸靈州以所愛公主妻我我得見天子死不恨矣近臣又諫曰太宗雖有長者之風于中事急不容不生狠心耳大王不可輕往恐悔之不及眞珠曰吾意已决汝勿多言汝薛延陀何患無君乎于是遂行不日已至靈州原來眞珠多納羊馬以爲聘禮路經沙磧之地耗死過半及至見帝帝乃責以聘禮不備有輕大國遂絶其婚褚遂良上疏曰往者夷夏咸言陛下欲安百姓不愛一女莫不懷德今一朝忽有改悔之心得少失多臣竊爲國家惜之嫌隙旣生必講邊患彼國蓄見欺之怒此民懷負約之慚恐非所以服遠人訓戎士也夫龍沙以北部落無算中國誅之終不能盡當懷之以德使爲惡者在夷不在華失信者在披不在此耳帝覽罷笑曰此非爾所知也眞珠鷹視狼顧不可與之爲婚久必爲國家之患今日絶之正其宜也遂良不復敢言眞珠滿面羞慚拜辭而去原來薛延陀先無府庫之積至是厚斂諸部以充聘財諸部怨叛薛延陀由是遂衰後人有詩云自古制夷沒奈何故交公主許延陀非乾唐帝言無信尤是臣寮計策多帝旣絶薛延陀之婚自此唐朝無事每屯積軍糧爲二十年之計卻說帝先有妃楊氏乃齊王元吉之妃有寵于帝因長孫皇后之崩欲立爲皇后玄齡諫曰陛下方比德唐虞奈何以辰贏自累乃止至是遂立其子明爲曹王以繼元吉之後是年十二月忽報新羅國差使入貢帝急宣至見其人拜于闕下奏曰臣乃新羅來使姓昌名黑飛奉國王命入貢路經高麗行至關前被高麗守關將莫利支蓋蘇文殺敗奪去糧草十萬碎金五斛今高麗與百濟國連兵謀絶新羅朝貢之路將臣面刺有詩毀駡陛下臣該萬死帝聞奏命近臣揭去紫紗親看其面左面上有詩云叵奈唐天予貪財世不休殺兄在前殿囚父後宮愁饒汝江山管通無四百州吾當只一陣遍地血波流蓋蘇文乃高麗東部大人姓泉名蓋蘇文其人身長一丈膀闊有圍藍面紅髮心性凶暴身佩五刀左右莫敢仰視所爲多有不法其王與大臣欲謀殺之蓋蘇文竊知之遂勒兵盡殺衆大臣因馳人宮持刀弒其王建立其王弟之子名藏者爲王自爲莫利支當日帝看詩畢大怒曰蓋蘇文弒其君殘虐其民今又違朕詔命不可不討褚遂良進曰陛下指麾則中原清晏顧盼則四夷懾服威望大矣今欲渡河遠征小夷萬一蹉跌傷威損望更興忿兵則安危難測言未絶李世績進曰遂良之言非矣昔薛延陀入寇陛下欲發兵窮追用魏徵之言遂失了機會早若舉兵薛延陀之衆今已滅盡矣帝曰此誠魏徵之誤悔無乃矣帝乃館來使于驛庭遂議親征之計次日褚遂良復諫曰天下譬若人之一身兩京心腹也州縣四肢也四夷乃身外之物也高麗罪大誠當致討但只命一二猛將率四五萬兵取之如反掌耳且今太子新立幼稚諸王陛下所知一旦弃金湯之全逾遼海之險以天下之重輕行遠舉皆臣之所深憂也帝曰高麗離中國甚遠人多不習王化收伏甚難况蓋蘇文凶狠弒逆朕必用親自征之以除國家之後患矣房玄齡杜如晦二人進曰夷狄爲患自古有之昔煬帝征東折兵一百萬亦不能取勝陛下莫因一時之怒有勞聖駕親往且高麗不仁之地瘴疫之口非所宜也願陛下從遂良之諫帝曰朕意已决汝勿多言畢竟還是如何總評薛延陀復來入寇必興師殄滅之方爲上策若謂中國新定兵凶戰危而欲與之和親是堂堂淑女而供箕帚于北狄也不意有褚遂良者而其見反出于契宓之下也帝豈從之適新羅遣使入貢而高麗謀絶其路寧不激帝親征之怒乎 

第八十二回	秦瓊含血噀敬德	當日尉遲敬德跪于階下進言曰陛下聖鑒不錯玄齡如晦儒生之輩不樂武事世績所言金石之論今日正宜乘高麗叛亂舉兵計之臣亦願隨同往帝曰汝年已老恐非所宜敬德曰陛下何覷臣之小邪昔蜀將黃忠行年七十亦嘗從先主伐吳無人敢敵臣才六十有三能飲酒一卮食肉一秤兩臂尤有千斤之力陛下不信殿前二金獅子約各重千斤臣試一舉看臣老與不老帝曰卿言太過如此試舉與朕觀之敬德即向前左手撩衣右手提起獅子向衆臣面前行走三遍面不改容氣亦不喘衆臣喝采稱羨敬德輕放地下帝大喜曰敬德眞虎將也昔美良川英雄尙在是時帝偏觀諸將只不見秦瓊在列帝問曰叔寶因何不見近臣奏曰適聞秦瓊染病十分危篤因此不朝帝國叔寶國之棟梁倘有不虞廢朕股肱矣朕當親往視之是日車駕往至瓊府門吏見駕與瓊之子懷玉拜迎于道旁帝曰叔寶今在何處懷玉奏曰已病重而臥榻帝與百官步行直至寢室見瓊仰臥在床令侍女扶起帝曰久不見卿何形容如此憔悴耶瓊曰臣賤體沽疾不能施禮有勞聖駕下顧罪該萬死帝曰新羅入貢被高麗反賊蓋蘇文奪去貢獻之物又寫反詩毀駡朕身事實難容朕欲親自討之因見舊日相隨征伐之將十存一二惟敬德英雄尙在聞汝不安特來相視不料如此狼狽使朕心如刀割又添一憂矣瓊曰陛下欲討高麗奈臣不能前進有誤陛下重用又恐海東難在一時收復帝曰朕亦憂慮此事只見敬德在旁聽言面如土色便有不忿之意敬德曰昔魏典韋從曹操征張繡夜醉臥帳中軍人偷去鐵戟身被數十槍臨死猶能以人首擲殺敵兵無數如此救主汝爲國之大將何懼病焉瓊曰人有旦夕禍福豈能保乎敬德無言可答時瓊暗想此病皆因敬德三鞭之故未吐其血積成此病今日臨危猶以言來相激驟然怒氣衝懷污血攻口不能收止瓊遂含滿一口望敬德面上噀之厲聲大駡敬德敬德怒曰吾以誠心相勸何欺吾太甚邪此仇如何可報秦懷玉亦駡曰老賊焉敢挺强怒激吾父遂持瓊平日使鐧趨步向前欲打敬德敬德亦喝曰賤賊子無知如此大膽汝旣有鐧吾豈無鞭遂趨出府來取鞭迎敵帝急止之曰懷玉不得無禮父與敬德昆仲之分汝乃侄子之輩安敢于朕前自相擊邪二人乃止敬德大駡而出時瓊不奈久坐遂側身而臥轉身背卻唐帝帝連呼數遍瓊默然不答帝顧謂左右曰聯若非叔寶已死于沙場矣今日如此已會知彼之意欲朕顧其後昆朕安肯忘其昔日之德言未絶只見叔寶在床展轉身來言曰某正爲此事不敢開口今病危在旦夕倘有不虞望陛下垂憫帝曰善保身體汝子朕必以恩撫之不必挂慮言訖帝別了叔寶上駕還朝即日帝令房玄齡杜如晦輔太子監國銜駕親征高麗次日教場點兵練將號令嚴肅旗幟鮮明忽左軍中一將高聲而出拜帝曰臣自相隨未有寸功今日陛下親征臣乞爲先鋒破高麗如反掌耳帝視之其人身長九尺面如重棗虎體狼腰豹頭猿臂京兆咸陽人也姓薛名萬徹原是東宮一員驍將帝聽言大喜乃壯其志即取印與之萬徹方欲挂印右軍中涌出一少年面如傅粉唇若塗朱身材中等膂力過人大叫曰留下印與我來挂帝視之乃秦瓊之子秦懷玉也乃拜而言曰臣讀父兵書頗曉韜略今遠征高麗臣當舍無用之軀以酬己志望陛下付先鋒之職帝曰汝年幼小未見優劣恐不稱職懷玉曰萬徹雖長不及吾矣萬徹曰吾已奉詔命汝有何能敢來爭印以領此職懷玉曰學習一十八般武藝件件皆曉帝曰汝二人不必爭强皆來朕前比較武藝以定高下只不得相傷衆皆云且看二人試之懷玉大怒即上馬提刀直取萬徹萬徹挺槍來迎兩馬相交鬥上二十餘合不分勝負不防懷玉左手提刀右手取鐧便劈萬徹措手不及被懷玉一鐧打落馬下金鼓齊鳴帝大喜曰此千里駒也宜授先鋒懷玉卻欲挂印又有一人前來爭奪未知此人是誰總評敬德顧隨往征高麗一舉手而能勝千石之金獅誰謂其老而不可將乎美良川英雄尙在而秦瓊獨不在列帝豈無梁棟之思不知向因三鞭之故染病至今况敬德猶以言相激含血之噀所自來矣及薛萬徹取印爲先鋒而瓊予懷玉亦敢來爭印信非千里駒不能也 

第八十三回	太宗教場定先鋒	前隊軍中一將飛馬出曰薛將軍先挂汝何奪之我與汝比試看汝贏得吾否驟馬挺槍來戰懷玉二人戰不數合其將架隔遮攔不過望本陣便走衆皆喝采乃副將段志賢也懷玉厲聲大叫曰衆軍中再有能者請出比試言未絶只見羽林軍內涌出一將約二十餘歲身長一丈黑臉鬍鬚眉粗髮卷十分醜陋陣前高喊懷玉武藝何足爲奇我來與汝比試衆視之乃尉遲敬德之子尉遲寶林也懷玉曰汝來爭印不懼吾雙鐧乎寶林大怒曰汝有鐧吾豈無鞭遂挺鞭直取懷玉懷玉挺鐧來迎兩將戰上一百合不分勝負寶林暗想贏不得懷玉拖鞭便走懷玉飛馬追之不上一箭之地寶林看見懷玉趕來取弓搭箭望懷玉便射後面懷玉眼看得較覲聽弦響處箭已接在手中寶林見箭不中回馬又戰帝恐二人有失急使人前去解救帝教喚來寶林睜眉怒目懷玉切齒咬牙皆有相持之意帝笑曰朕特試汝等勇耳何敢如此相并力于朕前乎遂各賜黃金百兩二人拜謝後人有詩云志氣昂昂孰敢當鞭來簡去顯豪强太宗跨海征東日二將名爲號棟梁帝曰懷玉武藝超群然汝父病危篤可回家奉侍待父病愈前來相助懷玉唯唯而退帝歸至朝內是夜自覺睡臥不安起來內室秉燭看書覺神思昏迷伏而臥忽被一將追迫甚急走入山側遇一少年白袍銀甲素馬橫槍衝陣而來帝問汝何人特來救朕其人答曰某白袍將也聞陛下征東特言保駕言罷不見忽然驚覺就幾上作一夢時夜當三更帝大疑即出前殿請國師袁天綱圓夢天綱入見帝細言夢警天綱拜駕曰陛下此夢佳矣實乃進賢輔國之兆帝曰安知其爲吉兆有何應宴天綱曰昔商高宗夢上帝授以良弼高宗使人圖形旁求于天下得傳說于版築之間命以爲相傅說進諫論列天下之事遂得致其太平今陛下亦同此夢主得一良將爲用宣出榜各道張挂招募豪杰必有應募之人隨來保駕帝聞言大喜遂發詔頒行天下招賢士征高麗詔云朕聞人倫之大父子爲先尊卑之序君臣爲重近者高麗蓋蘇文弒君立侄謀爲不軌侵奪貢物毀駡朕躬理宜問罪以彰大國茲爾銜駕親征保駕未得其人惟爾多士懷材抱德熟諳韜略隱于林下咸來應之量才擢用隨朕征東將見全師丑虜食邑封侯詔書到日速即奉行帝下詔文頒行天下招募軍士行至絳州龍門縣時有一人姓薛名仁貴少貧賤以田爲業而膂力過人欲改葬親其妻柳氏一日謂仁貴曰夫有高世之才要須遇時乃發今天子自征遼東募求猛將此難得之時君盍圖功名以自顯富貴還鄉葬親未爲晚也仁貴曰汝言是也吾亦有此意只慮汝在家下一貧如水何以自給妻曰但願夫君前程有分妾自紡績織紝以爲家業足以度日矣仁貴曰誠如是吾無憂矣遂別了柳氏行了一日已至絳州城內投店安歇店主林公曰壯士至此欲投軍乎仁貴曰然林公曰汝來遲了見聞軍數已滿軍册已成總管傳令不得進教場矣仁貴聞言懊悔不及喟然嘆曰某何爲命薄如此不遇時邪遂長嘆一聲口吟二絶以自遣云劍拂秋霜氣若虹蒼天豈肯困英雄暫時落寞寬心過必定封侯拜九重又一絶云膽氣堂堂七尺軀壯心肯作腐儒迂男兒自有沖天志不負龍韜一卷書仁貴吟罷無聊無賴倚門而立長吁短嘆之聲不絶于口林公知是杰士留居數日命仁貴打柴過活一日于路遇一老嫗手持飯籃啼哭而來仁貴怪而問之嫗答曰此去五里地名高原有一毒蛇其大如斗連年爲害吾只一子去歲在被打柴被其所傷今乃忌日將此以祭之耳仁貴駭然曰誠可傷也蛇尙在否嫗曰累出爲害亦只遠遠祭之若近之則彼復來不敢當矣仁貴曰大是異事汝可引吾看其蛇吾爲除之嫗曰不可輕往恐傷性命仁貴曰大丈夫佩劍于身吾何懼彼哉遂叫嫗指引前去欲斬此蛇未知仁貴斬得此蛇否總評懷玉寶林二人武藝相持鞭來鐧去以顯豪强此所謂有是父則有是子也太宗跨海征東二將眞先鋒矣及白袍授夢而又下詔招取賢士以備保駕豈無有高世之才起而應其募者乎 

第八十四回	薛仁貴降服火龍	仁貴同嫗行了一程之地嫗乃手指曰前面高山辟處便是蛇所吾只于此田野中致祭矣仁貴曰待吾自去看有動靜否遂縱步前進果是山深樹密惟聞嬌怯怪禽地僻人稀何有猙獰猛獸仁貴正在顧盼嗟訝不已忽聞一陣風聲吹得山搖樹動草木分開一道紅光燦爛現出一大蛇身長數丈露口撩牙似龍吟虎嘯之狀衝至面前仁貴手持佩劍大喝一聲曰妖精汝來看吾斬汝蛇遂低頭奔還山內而去仁貴暗想昔漢高祖爲亭長時芒碭山斬白蛇後來成了帝業今吾過毒蛇如此遁去莫非吾與古人相合應此佳兆亦未可知誓必殺之以彰吾志即持劍後面循路直趕其蛇走入一穴仁貴追及視之乃一石崖豁開二扉仁貴急持劍趨入忽有人呵之者曰此中毒惡不可入也仁貴不顧極力排而進其中日色明郎有石室方丈壁上見七大字云此石爲仁貴所破仁貴見之大喜遂引一大石推之隨手拆裂得石一函中有古鈔兵書四卷鐵甲一副鐵盔一頂方天戟一柄宛然如新仁貴藏兵書于袖將盔甲而出才方展足而壁合如故歸見林公密藏兵書只打造盔甲復投軍去林公曰有此器械須得戰馬來騎方能稱職仁貴曰吾正慮此事無錢可買林公曰前歲有山西客人引十數個伴當趕一群馬在此經過其中忽一癲馬走入南山客人跟尋不見弃之而去後來其馬猛惡常出踐踏田禾無人制伏往往有人欲去騎之輒被傷咬似有神出鬼沒之狀人稱南海火龍壯士果能服此足爲用矣仁貴曰此天佑我吾能服之遂持戟直往轉過山坡果見神駒嘶于南山之側身如火炭眼似鑾鈴高有七尺銀尾紅鬃仁貴一見一馬飄然而走仁貴趕上挺戟連打數下遽然伏地即飛身上馬騎回城中林公接見仁貴以實告之林公大喜暗想此人非常乃設酒待之正飲酒間人報張總管教場內操練新軍甚是喧嚷仁貴聽言大怒眉毛倒堅嚼齒咬牙我今不得進場不如再去且看如何遂行至教場只見總管張士貴正在排兵布陣教演三軍金鼓齊鳴咸稱喝采仁貴立人群中左顧右盼莞爾笑曰枉爲上將操練無方布陣無法安能征遼國乎言未盡只見場內一人突然而出曰大漢甚等之人敢于此誇口張總管豈比一等之人汝何發笑便喚衆軍將仁貴拽至面前來見總管仁貴大喝一聲推衆軍跌于地下自來請罪士貴見了此人身長一丈腰大十圍堪用爲將乃問曰汝何人氏有甚才能敢于此誇口以見曬乎仁貴曰某本郡人氏姓薛名仁貴自幼習學武藝善曉兵法聞總管招軍特來應募傳言鈞旨有令某因來遲不敢進場適見軍人行走無法陣圖不圓某不覺失口安敢笑總管乎士貴曰看汝一表非俗敢張大言必有全才高出人者試布陣法與吾觀看得盡其妙雖軍數已滿吾用汝矣仁貴即將人馬往來略爲招動布成陣勢果然整整有條俱按孫子兵書之法仁貴出陣前拜請曰總管識此陣否士貴曰誠不識也汝可言之仁貴曰此八卦陣也有八門按休生傷杜景死警開爲八門也生景開三門皆吉休杜死警傷凶惟三門可破諸門不可入矣士貴喜曰眞奇才也雖孫吳再生諸葛復出亦不過此遂交仁貴在麾下爲一小卒聽用待出建功保奏爲將仁貴拜謝後人有詩贊云仁貴行兵世莫同張劉總管挫英雄若非排陣施才略安有征遼求駕功卻說朝廷遣人各路催趕軍馬起程詔令張士貴與副總管劉君昂二人監造海船三百餘只仍令出征將士俱作平遼論一篇獻上使知高麗遠近之道辨別進攻對敵之策方許行兵調將若無此論去官罷職士貴大驚慌與君昂商議士貴曰船只已備只此一論難成吾汝皆不能之若朝廷知吾等如此枉稱上將何能復職君昂曰某有一計可瞞過衆人士貴曰何計可教君昂曰現聞近來新軍薛仁貴此人懷才抱藝足可爲文使彼作來呈獻必得重用矣士貴曰使一軍人作論被人耻笑吾等如何見人君昂曰只吾汝共知聖上安知是他作乎士貴從其言召仁貴入士貴曰人皆言汝舉步成章吾未深信今聖上親征高麗以才試人隨征一班將校各要平遼論一篇呈獻以定高下吾令汝一作如果能之必得重賞若是不能功罪俱罰仁貴曰此事不難遂具紙筆以對須臾之間其論已成士貴覽之大喜果然文不加點有經天緯地之才驚世駭俗之作于是賞賜仁貴拜謝退歸騎下士貴隨將其論庭獻只云已有高才所作如此特來進呈帝覽之大喜稱羨不已當日帝封李靖爲總督大元帥調遣各道軍馬封張亮爲平壤大總管帥兵四萬戰艦五百自萊州泛海直趨平壤又封李世績爲遼東大總管帥步騎六萬白蘭河降胡直趨遼東封張士貴劉君昂爲大將封尉遲恭程知節爲參軍封段志賢爲副將封尉遲寶林爲先鋒外有唐將數十員不及一一載名共起各道之兵八十餘萬號稱一百萬帝命水陸并進船騎雙行殺奔高麗未知勝負如何	總批穴中大蛇似有神出鬼沒之狀人稱爲南海火龍非仁貴誰能降之蓋其古鈔兵書出于石室方丈信所謂天授也試觀其入門一陣凶吉弗如平遼一論攻取了然張總管雖教演三軍安有征東保駕之功哉 

第八十五回	唐太宗跨海征遼	卻說邊關報入高麗國王聽知提大軍一百萬戰將一千員銜駕親征急聚文官武將商議聽知太宗自來勢若泰山人人失色面面相覷皆不敢言高麗王藏曰唐兵勢大何以退之諸將皆默然閃出莫利支蓋蘇文進曰唐兵遠涉疲敝勢不能久吾恃其險阻與之相抗雖有百萬之師無能爲也事不宜遲即差人沿路告報各處關隘添兵守把吾率大兵後去親自擊之破唐必矣王藏從之卻說太宗依期而進聲勢吞天則軍水路已出萊州界口旱路抄出蘭河降胡兵行一月水陸取齊行過遼海直抵鳳凰城下扎了營寨先使探馬告報城內曰吾大唐兵來日經過請城主相別城內裨將耶律坤材勸城主慕容繡曰唐兵勢大不可與敵不如舉衆投降可保軍民之難繡從之坤材直至唐營見帝帝問坤材坤材對答如流帝喜之欲用爲謀士坤材曰夷狄之人不敢入侍中國帝義之次日引慕容繡來見帝待之甚厚兵入鳳凰城屯住餘軍分屯城外連路十餘里寨栅一住數日繡每設宴相款忽一五色紋禽飛過庭前其聲和鳴帝問曰此何禽也繡曰此地去城八十里有鳳凰山人迹罕到之處鳳凰出入之所其中巢穴此禽非梧桐不栖非泉水不飲天下有道則現無道則隱故城號名此禽即鳳凰也飛鳴于此合應陛下坐致太平實爲樣瑞之兆帝曰果是鳳凰世不常出人亦罕見安得巢穴而出入乎繡曰此化外之地風土與中國不同鳳凰飛鳴何足爲奇更有酒泉香米瑞草靈芝亦產彼處又有獨脚之鳥每遇賢明爲政則飛至公庭聞鐘則鳴聞鼓則舞若是贓官污吏雖欲求見而不可得矣帝聞言大喜曰大是異事此非人世有此勝境朕盍一往觀之即命排駕與衆將同往後人有詩云鳳皇山上鳳皇游百萬唐兵過此州果是中華天子福此城原在一時收卻說蓋蘇文率兵二十萬直致陳家谷望見塵頭起處便扎了營寨前面人報慕容繡已降了唐蓋蘇文大驚慌聚衆商議蘇文曰今唐率大兵遠來取了鳳凰城汝等有何妙策大將黑九龍挺身言曰將軍勿慮吾覷唐兵如螻蟻耳臨陣一戰盡斬其首吾之願也言未絶一人高聲而出曰不必汝去吾觀斬唐兵之首如探囊取物耳視之其人身長九尺面如噀血虎體狼腰豹頭猿臂－－遼東人也蓋蘇文之弟蓋身虎也蘇文聽之大喜撥馬步軍五百與之連夜便起望鳳凰城來卻說太宗徑至鳳凰山來看其巢穴乃一石室內闊數丈只見數鳳相隨飛鳴出迎帝大喜曰此眞佳禽也慕容繡曰此鳥雖歸禽道甚類于人住居石室善曉人言胎孕十月而生君王有道始出乃鳥中之王矣帝顧盼稱羨正在游玩忽聽前面一聲炮響山坡側涌出一彪人馬約有一萬餘騎猝風而至帝見大驚慌使人探聽哨馬來報遼兵大至帝即命衆將死據山頭後遣劉君昂薛萬徹二將下山前迎遼兵君昂披銀鎧裹赤幘勒帛抹額手執鐵脊蛇矛騎花驄馬向陣前打話遼將當先出馬君昂駡曰野狗奴助惡爲人大兵到此何不早降尙敢引兵來此相拒邪蓋身虎大笑曰你等隨李世民鼠賊也吾豈降哉君昂大怒拍馬提矛向前來戰蓋身虎二馬相交戰不數合君昂當抵不住撥馬投東便走蓋身虎亦不去追趕薛萬徹見君昂兵敗一騎馬一條槍突然而出挺槍直刺身虎挺斧來迎二人鬥不上十合萬徹亦大敗而走後面蓋蘇文催兵大至把鳳皇山截住去路唐兵不敢向前卻說帝被遼兵阻在鳳凰山經半月不退每日山下蓋身虎大駡搦戰帝曰誰敢去殺此賊轉出副將段志賢曰某願往帝喜便交志賢出馬多時報來志賢與身虎交戰不到五合被身虎殺得大敗而走走回本山衆臣聽知面皆失色帝嘆曰遼兵阻住十餘日汝衆將士豈無一人可近此賊乎衆將默然忽一人厲聲大呼曰老臣願往斬蓋身虎之首獻于帳下衆視之乃尉遲敬德也帝曰汝已老矣恐非身虎之敵敬德曰臣年雖老鞭卻不老帝曰汝旣要戰可使汝子寶林同去方保無事敬德曰陛下何視臣弱也寶林亦諫曰父守二十年之英風不可因聖上一言而弃太山之重與番狗爭高下邪辱子不才代父往戰之敬德曰吾自歷戰以來未嘗不身先士卒聖上言吾已老必建奇功表之以示英勇遂提鞭飛身上馬寶林亦提槍跟隨而去衆將聽得山下鼓聲大震喊聲大舉如天摧地塌海沸山崩衆皆失驚卻欲探聽鑾鈴響處馬到中軍敬德手提蓋身虎頭擲于地下後宋賢有詩贊敬德云威鎭 中華累建功鳳凰山下鼓鼕鼕尉遲已老施英武不枉當時號鄂公敬德出馬不數合斬了身虎提頭出獻衆皆大喜卻說身虎手下敗軍報入遼寨蓋蘇文急聚將商議蘇文曰今折了吾弟唐兵勢大何以破敵只見帳下一將挺身而出曰身虎將軍被殺此仇不報更待何時衆視之乃副將黑九龍也黑九龍曰某願往以報身虎之仇欣然上馬帶領精兵五千飛奔前來帝在山上看見回顧諸將問曰誰敢出戰去擒此賊一將縱馬提槍而出乃張士貴帶領人馬下山來戰黑九龍兩騎相交戰不數合士貴氣力不敷便勒馬走黑九龍直衝過來唐軍大潰四散奔走九龍在陣中無人敢敵士貴麾下閃出一將白袍銀甲坐下火龍馬手持方天戟飛奔而來乃士貴部下軍人薛仁貴也仁貴衝陣來戰九龍挺斧來迎仁貴交馬手起一戟刺九龍于馬下史官有詩贊仁貴云威振唐朝第一功誰人敢與論英雄白袍果有萬人敵才戰便能斬九龍仁貴乘勢直奔前去殺敗遼兵四散逃走退歸騎下卻說帝在山頂上高坐望見一將身長一丈白袍銀甲匹馬紅髮手執方天戟橫衝遼陣亂砍軍將所到之處威不可當未知此人是誰總評太宗親自征遼大兵直抵鳳凰城此城號不虛名帝欲往觀其巢穴良有以也無何遼將黑九龍蓋身虎等前來截住去路卻有老將敬德一戰而擒身虎之首更有少將仁貴再戰而刺九龍于馬下唐兵雖受阻而不至于終潰者非賴二人之英武而何 

第八十六回	薛仁貴五箭取榆林	帝急問曰左右軍卒此是何人敬德曰臣亦不識帝曰世之虎將也若是朕將何愁遼國不服正議間張士貴手持一顆首級前來獻捷帝笑曰殺此一陣非汝之能乃借人之力也朕在高處眼見是一白袍少年將家與汝大不相侔今來獻者莫非冒請功勞邪士貴曰臣獻首級便是臣的功勞何預他人之事臣親出陣殺敗遼兵衆所皆見安敢虛誑帝曰雖然功勞簿上亦寫汝之名字居于二等士貴自知惶愧拜謝而退是夜帝坐臥不安乃步行出中軍仰觀乾象忽見南方一星其大如斗墜下于地帝大疑使李淳風卜之淳風回奏主折一大將三日內必有警報帝疑未定次日催兵前進人報約有一隊人馬千餘騎盡打白旗穿白袍騎白馬猝然而至帝自出營觀之小將軍下馬伏地面哭視之乃秦懷玉也其言父于二月十四日死了臣已葬訖太后懿旨恐陛下有失特差臣領五千精兵隨來接應聽知陛下受阻故已殺入重圍陣中正遇遼將烏伊人馬攔路已被臣殺了帝哀慟之甚遂謂懷玉曰汝與段志賢引軍前進懷玉曰臣今爲國萬死不辭車駕遂離了鳳凰城行至榆林卻說榆林城乃遼國高昌太子鎭 守高昌升廳人報唐兵來取城池高昌急喚軍官商議一個軍官姓白名文龍及弟白文虎兄弟二人皆有萬夫不當之勇都在榆林管軍二人對高昌曰唐兵跨海而來雖是利害其勢不久若來時可與他相持某二人爲前部高昌曰只恐兵少難以迎敵文虎曰太子放心他雖有百萬之衆何足懼哉遂與兄文龍引兵二萬離城五十里依靠山水下寨哨馬探得唐兵先到兩邊陣圓白文虎出馬橫槍大斧厲聲高叫唐國逆賊焉敢侵吾遼境唐陣中張士貴出馬責文虎曰汝這狗輩不奉正朔敢反大唐今天兵到此殺敗蓋蘇文從小路遠逃汝何不早降文虎笑曰汝主李世民亦反隋國反謂別人反邪士貴回顧軍人薛仁貴曰汝敢擊此賊否仁貴聽言大怒即挺戟直取文虎文虎挺槍驟馬來迎兩馬相交鬥到數合文虎勒馬便走仁貴趕去文虎回顧仁貴馬來較近用槍擲來彼仁貴一手綽住回擲文虎文虎急躲過仁貴馬到活捉文虎而回擲于馬下餘軍皆走仁貴歸至帳下便叫張士貴用計只要如此如此便能取勝士貴親自擁文虎至營見帝帝喝令將文虎斬之士貴奏言且教留人遂將計對帝說了一遍帝從之士貴問文虎曰汝若捉了高昌吾保奏聖上封汝官職文虎願往帝問如何捉得文虎曰陛下若肯放臣回去某自巧言說過今晚陛下調兵劫寨某爲內應若捉高昌獻于陛下吾兄文龍雖勇自然降矣帝不肯敬德曰此人誠實不謬人也可放之文虎得放入城盡實告訴高昌高昌曰如之奈何文虎曰將計就計今夜將兵伏于寨外寨中虛立旌旗待唐兵來劫寨時就而擒之高昌依計當夜三更果有一軍到寨口每人各用草把一齊點著火焰燒空高昌與文龍文虎三路殺到于火邊軍人便退三軍乘勢追趕趕了十餘里軍皆不到高昌叫文龍兄弟急回火光未滅寨中突出一少年薛仁貴也高昌叫文虎不可入寨卻去劫唐寨便了迎軍走不十里段志賢一軍出一槍刺死文龍于馬下文虎退時被仁貴活捉歸陣張士貴捆來見帝帝怒喝令斬之時高昌見二將已死退入城中堅閉不出帝笑曰量榆林小小城池便滿屯軍馬安能拒朕哉傳下令休等高麗救軍到可速攻之于是軍中裝起雲梯六十乘每梯上可容數十人周圍用板遮護下以輪推之每門各用雲梯十五乘梯上軍以箭射之下者衆軍各抱短梯軟索只看城上擂鼓乘勢便上此時帝令十萬軍士圍城城中高昌見唐兵裝起雲梯四面而來高昌喚軍士千人分門把守各持弓箭待雲梯近城一齊射之唐兵大擁雲梯四面競進將近壕邊城上一齊放箭箭如雨點唐兵不能得上薛仁貴怒曰偏汝有箭吾無箭邪遂突出陣前拽滿雕弓連放五箭射上城去只見城上五將應弦墜下城來餘卒驚慌漸自逃散仁貴持戟向前大呼軍人忙上雲梯奔入城中大殺遼兵開了四門唐兵一齊涌進遂擒了高昌請帝入城時帝正在高阜望見又是白袍少將連射五箭應弦墜落親冒矢石一擁上城帝驚曰此眞神人也不然何有如此神箭雖養由基百步穿楊之能無逾斯人近來朕亦感夢遇一少將保駕暗想其形狀略有相似莫非應在斯人否敬德曰夢寐之事陛下不可深信帝曰然是日車駕入城帝將高昌斬訖于是排筵犒賞士卒卻說薛仁貴退歸騎下自向僻處暗思吾負大才不能大用只充得一小卒而已攻城破敵累建奇功又不得重賞凡百皆被總管冒請去了負此冤屈無由伸訴何命薄如此深自嗟嘆不覺潸然下淚乃自作一歌以嘆云怒氣沖天兮空建功未逢時運兮枉英雄磋跎歲月兮常如暗何日見明兮拜九重仁貴歌罷復又吁嘆不已正值是夜月色昏朦尉遲敬德在營外潜行緝探軍事忽聽歌嘆之聲遂停步問曰何人敢在此誇口仁貴曰汝亦何人敢來問我敬德曰識吾鄂公否仁貴聽言納頭便拜曰小人肉眼不識泰山冒犯尊顏望乞恕罪敬德曰汝何人氏有甚事故靜夜于此歌嘆仁貴曰某絳州龍門人也姓薛名仁貴自幼習學武藝好著白衣人每呼爲白袍子即某也敬德曰現居何所仁貴曰應募來遲只在總管張士貴騎下充一火卒每隨出陣建功累被總管請去是某無申訴之處故于此嗟怨耳敬德曰汝功有何爲宴仁貴國昔進平遼論鳳凰城殺九龍榆林誅文虎運箭傷五將又布雲梯擒獲高昌只此數事便是仁貴之功敬德駭然曰此乃極大功迹也近來聖上感夢言及白袍吾實不信今日果有此事吾爲汝轉奏天庭必殺此賊保汝爲將耳仁貴拜謝而退次日敬德引仁貴面君具前事奏之帝遂召張士貴入見責以欺君冒功之罪士貴曰臣自竭力安敢冒請他人功績誰曾見來敬德曰吾爲證見仁貴尙自在此何敢妄言帝曰汝爲上將敢來冒請軍人功績朕今斬汝示衆士貴抵賴不過大叫曰非干某事劉君昂曾教吾來帝曰亦叫擒來一同處决不移時擁君昂至帝鞫問其狀君昂低首無言悔之無及遂斬了二人呈獻首級衆軍悚然敬德曰此去遼國尙遠城池甚多非此人誰能征服望陛下重封官職使其領兵前行萬無一失帝喜遂封仁貴爲游擊大將軍挂先鋒印未知後事如何總評士貴持頭來冒請軍功豈帝在高處已望見其人而難以虛誑乎及車駕行至榆林帝令十萬軍士圍城雲梯競進縱有文龍文虎不奉正朔而白袍五箭不能不應弦而墜矣如此大功非敬德爲之轉奏重加封職不幾終爲冒請者所欺邪 

第八十七回	摩天嶺三雄被戮	此時李靖李世績與張亮收復二路水陸之兵皆到見帝帝便令世績摧兵前進車駕離了榆林望胡越白灌進發卻說白灌城太守吳黑達稱號混天大王知太子高昌等皆被唐兵攻破盡已誅之乃聚摩天嶺上三將商議其一曰高賢廣其二曰高賢壽其三曰高青雲是三兄弟俱爲遼將有萬夫不當之勇有遼兵五六萬并聽吳黑達調遣是時黑達對三人言曰今唐帝親自領兵跨海來伐蓋蘇文侵我境界不得不并力敵之汝三人何不先往擒獲殺之高賢廣要去高貿壽亦要去高青雲亦要去黑達曰你三人分三路兵去如得勝者奏請遼王便爲嶺上關主高賢廣取中路高延壽取右路高青雲取左路各帶二萬遼兵分路而進卻說李績日行五十里下寨二路左右中各有報馬遼兵三路而來與唐兵迎敵世績在帳中分撥衆皆來聽令績曰聖上命吾爲大將令破遼兵軍有賞刑汝等皆宜遵守王法無親勿令後悔衆皆唯唯是從當日探馬來報摩天嶺三個兄弟分三路來到世績見說喚段志賢至帳前卻待吩咐又不開言又喚李思摩至帳前吩咐又不開言卻又喚秦懷玉尉遲寶林兩個小將吩咐曰今遼兵分三路而來吾欲使志賢思摩去敵爲此二人不識地理吾不敢用懷玉可往左路迎敵寶林可往右路迎敵吾令段志賢李思摩隨後接應汝二人今日整頓軍馬來日平明進兵懷玉寶林聽令去了又喚薛仁貴王孫岳吩咐你二人同領一支軍馬取中路去敵遼兵今日整頓了軍馬來日平明約會左路懷玉右路寶林一齊進兵志賢思摩隨後接應薛仁貴王孫岳聽令去了段志賢李思摩面有怒色世績曰吾非不用汝二人恐失銳氣也志賢曰倘我等識得地理如何世績曰若如此吾用汝爲先鋒志賢思摩辭退世績隨即喚回吩咐曰汝二人是中年人物休被遼兵所算自宜小心志賢請思摩到自己寨中商議曰吾二人是中年人不用我等爲先鋒卻用後輩吾汝二人不知路徑因此羞惡于我輩眞可羞也李思摩曰我二人即今上馬親自去探路拿住土人叫他引路志賢從其言二人上馬徑取中路而來行不數里遠遠望見塵頭起處二人策馬上山坡看時早見遼兵哨數十騎來往巡哨志賢思摩分爲兩路衝出遼兵見了大驚而走志賢思摩各生擒一人回寨問其路徑遼兵曰前面是高賢廣大寨正在山口寨邊東西兩路卻通高賢壽寨并高青雲之後志賢思摩聽知這話當晚點起五千精兵叫擒來二人引路二更左側明月當空志賢與思摩同去劫寨來到高賢廣寨時已及四更諸遼兵方起造飯準備日間厮殺志賢思摩兩路殺人遼兵大亂志賢直到中軍正遇高賢廣交馬只一合刺殺賢廣于馬下割了首級餘軍潰散思摩分一半軍抄東路高賢壽寨志賢引一半軍投西路抄高青雲寨志賢卻從遼兵寨後殺出比及到寨時天色微明卻說李思摩殺奔高賢壽寨後高賢壽已知了引軍出寨後拒敵只聽前寨門大喊原來秦懷玉軍馬已到兩下夾攻遼兵大敗高賢壽衝條路走背後李思摩趕上一槍刺于馬下卻說段志賢殺到高青雲寨時尉遲寶林引軍先到內外攻擊遼兵亂竄高青雲正在死戰不防薛仁貴刺斜衝出飛馬斬之黑達知三路敗亡隨引本部遼兵迎敵唐兵四下圍裹將來黑達左右衝突不出衆將一發齊上生擒黑達押赴大寨來見世績遼兵降者無數世績叱黑達曰天兵到此汝何不降結連衆等反邪黑達答曰中原皆是他人所占地土汝王奪之自稱爲帝是吾世居此地汝等無理侵我州郡如何肯反邪世績曰汝已被吾擒肯降吾否黑達曰若得保全性命生死不忘世績便進酒壓驚以上賓之禮待之黑達感其恩義無有異志麗泉有詩贊世績云煮粥焚須存孝義武成廟內絶奇功計擒黑達來歸順奪得遼東報主公接車駕入城世績引黑達見帝帝問高麗遠近之路黑達對曰敗將深蒙厚愛無可以報但有阻滯之處即當告白不敢隱諱然此地與中國不同前去白玉山有三百里其地妖怪極多甚是難進又去思鄉城四百里又六百里至駐馹山復三百里始能得至其國帝曰路遠人頑汝多有高見顧賜教之黑達曰天兵到彼必然平復望陛下不可盡滅其種類非仁人之心又不可倉卒降也帝曰此去關上懸隔若何黑達曰從此取摩天關只隔二百里餘衆守禦雖有三四千人馬都在小臣所當將士皆出于掌握之中今感陛下之恩無有以報當爲前部到彼關上喚出拜降不用動張弓只箭帝封黑達爲參軍校尉黑達即欣然上馬走到關上黑達曰我尙投降何况汝乎于是摩天關并胡越城二處將士望風降順車駕離了白灌城望白玉城進發畢竟還是如何總評摩天嶺上高氏三雄三路分兵而來敵詎能當大唐名將若懷玉若寶林若仁貴亦取三路而迎敵高氏有不一一就戳者否也至于活擒黑達則又有若世績從此而知道里之遠近摩天關有不望風降順者亦否也誰謂堂堂中原遼人可得而窺伺哉 

第八十八回	李世績祭白玉山	卻說白玉山前有一長河河水甚急白浪滔天車駕傍岸而行忽見對山一老叟扶杖而來形容甚異白鬚如雪到駕前施禮山呼萬歲帝曰老丈何人也老叟曰世居關中後因兵亂徙居于此久仰陛下天威幸得拜見乞望周濟我等并皆感戴帝曰此不毛之地夷人出沒之鄉有此異人皆出不祥之語急遣人向前擒之言未絶敬德提鞭便欲擊之老人化陣清風而去帝便催人馬前進行不數程之地早至思鄉城界口遙望數十老人牽羊擔酒樂聲嘹亮前來相迎皆羅拜于地下帝問曰汝是何人朕有何德敢勞簞食壺漿以迎乎老人曰吾海西人也昔隋征東敗陣于此靈魂不得歸鄉特來奏主老人言罷忽然陰雲布合狂風四面而起飛砂走石征塵蔽日軍士皆不能進頃刻之間天清日朗其風亦息衆舉目視之老人不知何往帝大驚駭問吳黑達曰風景如此汝有何高見明以告朕黑達曰臣亦曾對陛下說來此處原有妖怪作禍因隋煬帝征東折兵百萬于此枯骨堆山故號白玉山狂魂怨魄不散所致如此累累爲患住來者必須祭之帝曰用何以祭黑達曰舊時鄉人在高山頂上建設大醮七日七夜超拔此等復以牛羊祭之一年內自然安靜今陛下只祭之亦可帝遂遣李世績主祭殺牛宰馬當夜世績于城外曠野中設香案鋪祭物列燈四十九盞揚旗招引將牛羊祭物陳設于地三更時分世績頂冠束帶臨祭令史浩讀之祭文曰維大唐貞觀十九年九月一日行軍大總管領左僕射李世績謹陳祭儀享祭于故沒于王事隋室將校并本土神祗及遼國陰魂近因高麗蓋蘇文弒君逆賊謀爲不軌縱蠆尾以興妖恣狼心而逞亂據此興師討賊且我大唐皇帝威勝五霸名紀三皇定乾坤于戰伐之中立社稷于干戈之內一自銜駕跨海親征莫不逢山開路瓦解米消才聞破竹之聲便是失猿之勢爾隋將卒盡是山川豪杰四海英雄習武從戎投明事主齊堅奉國之誠并是忠貞之志聽聞汝等偶失兵權或爲流失所中魄掩幽冥各施英武或因槍劍所傷魂歸長夜志存忠孝命終于刀斧之前心懷正直骸弃于塵埃之內生則有勇死且成名汝等英靈尙在若肯隨部征遼陰中顯聖奏凱還朝吾爲奏請蓋造廟宇塑汝等全身年年事祭今則聊表寸心各賜汝等酒食以享一餐嗚呼哀哉伏惟尙享讀祭文畢金鼓齊鳴世績令人尊獻酒肴忽見火光之中數千鬼衆或有頭無足者或自提頭只一手者亦有全身披甲戴盔者四面雲集三三兩兩各自爲隊唐兵一見盡皆驚駭隨將所祭之物盡弃野外天明雲收霧斂一路寂然車駕離了思鄉城李績引大軍望鎭 南關進發卻說鎭 南關主姓焦名繼朋此人曾隨遼主獵于大石山忽趕出一隻猛虎直奔銜前繼朋投鞭下馬拔劍斬之其虎中劍而死因此遼主用爲將引一千軍把隘聞唐兵至鳴鼓聚軍俱各披挂手執兵器分布左右繼朋全副衣甲綽槍上馬引軍下關離二十里迎敵當日李世績正在催兵前進忽聞人報遼將焦繼朋引人馬已離了關二十里前來拒敵其人藍面紅髮極是驍勇世績親自引兵迎之三軍皆起軍馬在前糧草在後世績傳下將令交糧草車盡行前以後軍作先鋒守之當日聽得前軍發喊急叫人看時人報鎭 南關遼將焦繼朋大兵至軍皆弃糧草俱已趕散後軍又來將如之何衆皆曰不如退守思鄉城世績交退軍遼將又截斷其路徑唐軍皆散亂世績以旗指土阜可避之人馬急奔土阜世績令人馬皆解衣卸甲少歇盡放其馬焦繼朋軍掩至衆將曰遼兵至奈何可急收馬匹退回思鄉城一人急止之曰此正可以餌遼兵何退之邪世績視之乃長孫無忌也世績急以目視無忌而笑無忌知其意而不復言繼朋軍旣得志了又來搶馬軍士不依隊伍自相離亂世績令軍將一齊下土阜擊之繼朋軍大亂原來過此只顧取物無心厮殺軍馬圍裹將來繼朋挺身相戰軍士自相踐踏繼朋止遏不住撥回馬走世績在土阜上指曰焦繼朋爲遼名將誰可擒之二將飛馬出去世績視之乃段志賢王孫岳也二將趕至近大叫繼朋休走繼朋回頭二將趕到遂帶住槍拈弓搭箭正射段志賢王孫岳大叫賊將休放箭志賢急低頭躲時一箭射中頭灰纓志賢奮怒趕坐下馬又被繼朋一箭射中戰馬面門跪下前蹄志賢落地繼朋便拍馬回王孫岳急揮大斧接住厮殺兩員將戰二十餘合段志賢去遠王孫岳見繼朋後面軍馬齊到王孫岳撥轉馬頭走繼朋趕來忽然十數騎馬旌旗耀日一將當頭躍馬而來乃白袍薛仁貴也兜弓搭箭弦晌箭到正中繼朋面門翻身落馬仁貴遂跳下馬來向前梟其首級後人有詩云仁貴當年濟困危鎭 南關下乾功時火龍出陣來無阻箭射連珠去莫追壯志威風千古在英雄氣概萬夫奇唐朝雖有千員將驍勇惟君更有誰世績在土阜上見仁貴箭射繼朋大驅四下人馬掩殺遼軍潰散復奪輜重馬匹仁貴持戟向前大喝一聲唐兵擁上關去軍士解甲投降世績使人來駕前報捷于帝是日離了鎭 南關引大軍望白岩城進發未知勝負如何總評車駕望白玉山前進有一老叟扶杖而來化陣清風而去乃昔隋征東敗陣之狂魂怨魄也此豈鞭之所能擊哉遇此英靈不泯詎不爲文以祭有鎭 南關主焦繼朋者亦遼之名將也非仁貴誰能梟其首級以壯志威風千古無敵云 

第八十九回	白岩城紅袍戰白袍	軍馬正在起行忽報正南有救軍到了旗上乃是莫利支紅袍蓋蘇文名字世績問誰敢迎敵蘇文薛仁貴挺身進曰某願往世績曰汝旣爲先鋒且未可輕動更問其次唐將段志賢願往世績與兵五千交志賢去迎敵又問曰段志賢雖然去了倘有疏虞未便誰可再去接應志賢驍將蘇定方願往世績亦與兵五千接應去了且說志賢引軍前去與遼兵相遇兩陣對圓唐將段志賢全身披挂橫槍立馬于陣前看時見遼將蓋蘇文出陣頭戴束髮金冠體挂紅錦戰袍身披連環鎧甲腰繫五口飛刀左右彎弓帶箭手持大斧坐下火色胭脂馬志賢見了心中惶惶遂有驚懼之色蘇文厲聲大駡草寇不縮頭遠避敢犯邊界面來送死乎志賢曰吾中國大唐皇帝仁德之主威德加于四海名義播于華夷汝乃高麗反寇弒主奪貢今統天兵一百萬戰將數千員殄除反冠安敢揚威耀武而來討死乎蘇文大怒挺斧直取志賢戰不數合蘇文一斧砍志賢于馬下唐將蘇定方看見志賢被殺飛馬與蘇文相迎二將戰上二十合蘇定方氣力不加慌勒馬入陣蘇文挺斧直衝過陣來唐兵大潰四散奔走蘇文陣中如入無人之境敗兵回報世績世績慌奏帝帝遣大將裵行儉李思摩王孫岳引馬軍一萬去敵蘇文遼兵已到白岩城下與唐兵相遇兩陣對圓唐將李思摩出馬行儉孫岳把住陣脚對陣蓋蘇文出馬李思摩挺槍迎之兩馬相交二將戰上二十合不分勝負蘇文詐敗望本陣便走思摩拍馬便趕王孫岳裵行儉料蘇文是計慌驟馬出陣大叫休趕是計忽勒馬回蘇文拈弓搭箭回射思摩正中其背負痛伏于馬鞍上蘇文挺斧趕來卻得行儉孫岳接住厮殺救得思摩回陣蘇文即驅兵大殺唐兵損折死者甚衆行儉孫岳引軍退回思摩帶箭前來見帝帝曰久聞蓋蘇文英勇無敵名不虛傳衆大驚駭帝爲思摩撥去箭鏃親爲之吮血將士見之莫不感傷後靜軒詩曰戰陣紛紛不可當思摩帶箭見唐皇親爲吮血旌忠節致使三軍盡感傷李思摩乃突厥種類本姓阿唐貞觀十三年太宗賜姓李氏册立爲泥熟侯利苾可汗賜之鼓毒使率其種落還居舊部至貞現十八年薛延陀惡之數相攻伐思摩有衆數十萬不能撫恤其衆悉南渡河請處于勝夏之間太宗許之群臣奏曰陛下欲遠征遼左而置突厥于河南距京城不遠豈不爲後患乎願留鎭 洛陽遣諸將東征太宗曰夷狄亦人耳其情與中國不殊以德治之則可若疏之必反且彼不北走薛延陀而南歸于我其情可見矣思摩旣失衆輕騎入朝太宗封爲右武衛大將軍至是征遼帝見殺了段志賢射了李思摩遂召世績商議績曰非薛仁貴不可帝曰善乃喚仁貴來見績曰遼將蓋蘇文連敗諸將勇不可當汝試一往隨後尉遲寶林便至仁貴欣然上馬引軍布陣對陣蓋蘇文出馬蘇文金盔金甲紅袍紅鎧坐下胭脂馬仁貴白袍銀甲鐵戟白馬背後寶林緊隨仁貴立馬揚威喝曰弒君逆賊牧牛小輩何不早降蘇文問黑思迷曰此何人也迷曰久聞白袍薛仁貴想此是也蘇文大笑而駡仁貴仁貴曰旣識吾名宜縮頭遠奔何敢來拒天兵輒敢亂言乎蘇文曰量汝只是唐一小卒可惜吾斧斬汝鼠輩言訖舞斧直取仁貴仁貴拍馬來迎二將自辰至午混戰百有餘合精神倍增并未休歇陣後鳴金收軍二騎分開各領軍退仁貴回見世績問曰吾與蓋蘇文戰未見輸贏來日誓擒此賊方伸己志後人贊薛仁貴詩曰銀盔耀日甲欺霜年少英雄誰可當個月雕弓專貫虱飛空白馬驟康莊連天殺氣兵威壯動地軍聲陣勢揚天賜武星扶李祚將軍手段自高强卻說蓋蘇文收兵回寨與黑思迷曰人言薛仁貴英勇無敵吾今日方信思迷曰俗云初生之犢不懼于虎縱然斬得只是一小卒耳不足爲奇蘇文曰彼有大勢人馬後面吾不斬此何以制敵來日誓必殺之次日上馬引軍前進仁貴亦引軍來兩陣對圓二將齊出蘇文曰吾今與匹夫須决勝負不可收軍言訖相交二騎又戰五十餘合蘇文將五口飛刀撇起來砍仁貴仁貴看見遂把五支神箭射去那箭對刀都落在地二將又交戰仁貴撥回馬持戟便走蘇文自後趕來黑思迷見蘇文趕去恐怕有失隨後也來蘇文口中大喝賊將走哪裏去原來仁貴詐敗走就鞍前帶住取弓搭箭思迷眼乖見仁貴取弓箭大叫賊將放箭蘇文卻好抬頭看時弓弦響處箭早到來躲閃不迭一箭正中其臂卻將落馬思迷馬到扶住便送先回仁貴勒回馬努力趕來性命如何總評李世績可謂不善用人矣蘇文初至仁貴請行就用他去無不取勝多送落一個段志賢可惜 

第九十回	薛仁貴箭射飛刀	蓋蘇文右臂中箭得黑思迷救回仁貴見箭射中放心趕來後面寶林領兵亦來掠陣殺得遼兵大敗退走數十里只聽得唐軍鑼聲大振仁貴恐後軍危急慌回來原來是鄂國公恐二人有失特地鳴金收軍仁貴回問有何事故敬德曰吾見蓋蘇文智勇雙全雖然中箭恐其中有詐故急收軍仁貴曰若不收軍已被吾斬此人矣仁貴懊不已收軍下寨卻說蘇文歸寨拔去弩箭血流不止右臂青腫不能舉動黑思迷心慌與衆將商議曰主將損其右臂安能拒敵遼之將士十損八九不如退軍回安市將息遼裨將史苑曰斯言正合吾意遂與入帳問蘇文箭瘡見蘇文坐于帳上覺有疼痛之意蘇文問汝等欲說何事史苑曰爲見元帥右臂傷損但恐臨敵不便目今遼兵勢弱唐兵勢大欲議班師退回安市將息定良策以銜之蘇文曰唐取此城只在目下吾若退去彼必長驅大進汝等且協力共守待吾瘡愈自有主意蕭地虎曰勝敗乃兵家常事不足爲弱此去扶桑國與吾國王極善吾等且宜據守險阻求戰不出遣一人從小路直入扶桑求救許以和親扶桑必起兵以襲其後卻以正兵擊之無有不克矣蘇文從其計即時遣使入扶桑原來扶桑國王號曰齊天可汗有三員猛將原是三兄弟長曰天鵲王元龍封爲太保次日天關王元虎封爲都尉末曰元鳳封爲駙馬元鳳青眼黃髮身長一丈銅身鐵骨使開山大斧重一百斤有萬夫不當之勇是年蓋蘇文遣使將書賫金珠到國先見天鵲王與天關王送了禮物隨即引使見國王說高麗差人求救欲退唐兵可汗問曰此事如何天鵲王曰高麗許以和親以退唐兵理合依唯國王便與元虎元鳳商量了盡起軍馬去救高麗元龍與兄弟說此事起兵十五萬軍器多是弓箭短槍鐵蒺藜流星錘等項遂辭國王三人領兵前來迎敵哨馬報入唐營世績聽知扶桑國動兵問帳下誰敢當此一陣秦懷玉尉遲寶林願往世績曰雖然汝二人要去終是路徑不熟世績喚吳黑達吩咐曰汝素居此地可作鄉道引路撥五萬兵與二人同行先說秦懷玉引兵前進行了數日早與扶桑兵相遇懷玉引百餘騎上山坡看時見番人排著弓箭槍刀便如叢林一般懷玉心中無破敵之策回寨與黑達寶林商議寶林曰未知番兵虛實來日見陣便可知也次日把軍分爲三路懷玉在中黑達在左寶林在右三路兵隨進發但見皂雕旗漫山塞野而來當先盡是馬軍去群馬中元鳳駙馬左手執大斧右手持聚獸牌腰帶雙刀騎如龍馬衝突而來懷玉招三路軍兵竟進忽番軍分爲兩門元鳳打動降聚獸牌中間放出無數猛獸麒麟獅子口皆吐火烟焰滔天如潮而進唐兵大敗黑達寶林先退懷玉在軍中被扶桑兵一裹直圍入西北角上去了懷玉在陣中左衝右突不能得出猛獸涌并而來唐兵你我不相顧懷玉望山谷內尋路而走看看天晚但見飛虎旗一簇猝風而來當先那員將手持大斧厲聲大叫小將休走吾乃駙馬天罕王也懷玉終是膽寒架隔不住縱馬望山谷逃走卻被元鳳趕到一斧砍來懷玉躲過回身馬卻著斧那馬便倒懷玉落地掙起看時只見張亮與長孫無忌二人親自從山後涌出無忌拽滿雕弓射一箭正中元鳳左臂救了懷玉元鳳亦自收兵懷玉二人同歸寨內寶林黑達接著對二人說此軍無計可破我守住寨栅你二人去請元帥用計破之三人來見世績備說此事世績遂喚薛仁貴曰汝識破軍之法仁貴曰扶桑異人惟務使一勇之力豈知孫吳之法乎吾若出陣只一箭便能成功也正說間人報遼兵搦戰仁貴憤然而起提戟驟馬直至陣前扶桑國天關王元虎引軍出迎與仁貴交馬戰上二十餘合仁貴佯輸敗走元虎追趕將及被仁貴回身背射一箭正中元虎面門墜落馬下仁貴跳下馬來梟其首級復上馬出陣前搦戰卻說哨報遼營駙馬元鳳知元虎敗死遂引兵挺斧持聚獸牌驟馬而來大駡仁貴吾誓殺汝以報元虎之仇仁貴見來先囑咐軍人此賊銅身鐵骨刀劍不能刺箭射不能入又有聚獸脾難以破敵只可以計如此如此誘之遂挺戟立馬陣前厲聲喝曰汝這野賊欲來與我共决雌雄不見元虎之死乎元鳳曰汝乃黃口孺子尙敢多言只能殺元虎焉敢當我乎遂挺斧直劈仁貴仁貴持戟來迎兩馬相交戰上五十餘合不分勝負元鳳按住手中斧正欲打動聚獸牌忽然半空中一群鴿鳥飛過響聲嘹亮仁貴大喝一聲元鳳野賊看吾射下鴿來元鳳仰首看望被仁貴單射一箭正中元鳳咽喉而死原來此等異人全身銅鐵不能砍傷惟三寸咽喉氣通肺腑仁貴囑下軍人放起鴿來元鳳有勇無謀不知是計舉頭仰望故被仁貴射之是時天鵲王元龍在陣內見二弟皆被仁貴射死也驟坐下馬手持丈八蛇矛來戰仁貴不五合仁貴拖戟便走元龍兜住馬倚了槍取箭射之被仁貴用戟連撥皆落地下元龍連射三箭皆不中綽了槍奮力趕來比及趕到被仁貴一箭射中面門應弦墜馬而死遼將史猪兒隨後趕來一刀砍下仁貴施放不迭弓箭皆弃閃過寶刀生擒史猪兒歸陣復取了戟從坐下馬殺過對陣扶桑兵素聞仁貴之名又見如此英雄誰敢交鋒馬到處喝聲陣開皆紛紛亂走曳曳倒退仁貴匹馬單戟衝入遼兵陣中無人敢敵後人曾有詩云百萬貔貅跨海征白袍仁貴顯威名直須箭射二兄弟藐視遼兵一習輕宋范菊軒贊仁貴云凜凜身材蓋世雄扶持唐主定遼東能降海外烟塵路盡在天山三箭中世績見仁貴大勝後面率唐兵一掩扶桑國兵大敗逃回本國而去世績仁貴收軍回寨世績謂仁貴曰汝之英雄夷夏馳名今日陣前連射三將殺得銅身鐵骨異人世之罕有仁貴曰一者天子洪福二則總管虎威小可功績不足稱述遂差人解史猪兒來見帝帝喝令斬之總評遼兵大敗卻求救于扶桑國主原來其國有猛將兄弟三人俱銅身鐵骨負萬夫不當之勇前來迎敵雖懷玉寶林亦不能破獨仁貴奮然而起每發一箭或中其面門或中其咽喉皆應弦而死然則扶持唐主定遼東者吾不曰貔貅百萬之力而曰白袍一箭之功也 

第九十一回	高麗王輿櫬出降	當日帝見仁貴殺敗遼兵大喜遂重賞之帝曰朕諸將皆老思得新進驍勇者爲之無如卿者朕不喜得遼東喜得卿也原來蓋蘇文知救兵敗亡諸營已失半夜弃城奔逃高麗去訖唐兵遂得了白岩城諸寨蘇文來見高麗王藏言救兵戰亡失了白岩城王藏大怒欲斬蘇文蘇文曰臣再乞一軍前去搦戰必斬唐將如不勝願斬頭與主公階下責令蘇文上馬引二萬軍離高麗復求拒敵卻說薛仁貴勸世績進兵績言不可仁貴曰某乞一軍前去哨路世績即令仁貴引五千騎望安市上來正迎蘇文兩軍擺開蘇文遣獨孤奇出馬與仁貴交鋒戰不兩合一戟刺于馬下蘇文自輪刀出與仁貴鬥三十合又敗而回帝知仁貴已敗蘇文即時催軍直抵安市下寨蘇文見勢危和衆將放火盡燒倉庫房屋城郭是夜三更引衆開南門而走帝令衆將追之卻說蘇文正走之際忽然一彪軍截斷去路爲首唐將李思摩與蘇文交鋒戰不數合秦懷玉軍又到蘇文勢孤不能擋抵奪路歸高麗國來時遼兵皆被唐兵殺盡只有一百餘騎後隨又殺一陣只剩得十數騎來到高麗城下叫開門時唐兵至近城上高麗王藏與衆臣見蘇文到大駡曰篡國逆賊皆汝誇强强惹大唐人馬銜駕親征掃奪遼東社稷今又損兵不能退敵要汝何用喝令軍士亂箭射下蘇文回馬持刀待取路望扶桑國而走行不到一舍之地樹林之中一軍閃出爲首大將薛仁貴攔住去路蘇文人困馬乏不能擋抵回頭便走忽然見一將從山坡下轉出乃吳黑達曰蘇文到此何爲不降蘇文尋思後有唐兵到此別無去路只得下馬請降引來見帝帝怒此賊毀駡朕躬爲臣不忠後去必反留之無益喝令五馬殉之分其尸首催兵進攻其城王藏知蘇文被誅城上竪起降旗次日大開城門君臣面縛左右同扶輿櫬出北門十里來降唐大軍已到見王藏君臣伏道國人香花燈燭迎門而接車駕入城帝詔安民設宴作賀仍令王藏爲高麗之主奉唐正朔年年入貢歲歲來朝不敢侵犯帝令薛萬徹等招諭敕勒諸部其酋長皆喜頓首請入朝歸服後人有詩曰太宗當日自親征率領貔貅百萬兵仁貴功成皆仰德懋功誰敢與齊名遼烟影裏旌旗現麗國城中鼓樂鳴自是遐方驚破膽令人千古說英聲帝將高麗一應事務盡委王藏長孫無忌日今陛下親提人馬跨海而來收復高麗旣以歸順何不設官置吏一同王藏守之帝以問世績世績曰留外則當留兵留兵則無所食今留兵傷折甚多父兄死喪留外人而不留兵必成禍患不可以留人也且高麗累有廢立之罪自有嫌疑留外人終不相信今不留人不留兵不運糧自然安矣帝曰卿言甚當遼人皆用金珠寶貨耕牛戰馬拜送帝以資軍用後歲進貢終身不反高麗已定帝詔令班師王藏率大小官員及遼兵拜送車駕離了高麗歸至營州詔令戰死士卒骸骨歸葬于聊城仍令所在官司具太牢帝自作文以祭之及祭放聲大哭情動三軍知者莫不垂淚卻說前軍哨馬報稱太子率文武百官前來迎接聖駕今已至近帝聽聞乃從飛騎三千人先馳入臨渝關路遇太子父子二人相見不勝喜悅太子遂進一套新衣與帝換上原來帝初離長安發定州之時親用手指銜褐袍謂太子曰待征東回日見汝乃換此袍耳故帝在遼左雖盛暑流汗亦不肯換至是太子進上新衣帝乃換之當日諸軍擄得高麗之民一萬四千口安集于幽州將以賞軍帝愍其父子夫婦離散乃命有司平其直悉以錢布贖之爲民于是歡呼之聲三日不息果然鞭敲金凳響人唱凱歌聲駕入長安文武遠接一百里之外帝歸朝設太平筵宴賞勞三軍出征將士有功者各個加封當日君臣正飲酒間忽見正西方一顆星其大如斗流光射人帝大驚曰哀哉痛哉其爲禍也大矣衆官慌問其故帝曰此太白星也吾前者武德九年太白經天使吾兄弟相競今又晝見朕知其爲凶兆不知有甚驚報急令太史令李淳風卜之淳風曰臣掌司天但有灾福不敢不奏此卜應在女主昌民間乃不利之兆更臣昔得異人傳授秘記其中所載已往未來陰陽禍福無不應宴有云大唐三世之後女主武王代有天下帝曰陰陽果實汝深明天文之道預知吉凶先後遠近盍與朕明言之淳風曰臣仰觀天象俯察曆數其人已在陛下宮中爲宮人不出三十年當王天下殺唐子孫殆盡帝曰疑似者皆殺之如何淳風曰天之所命人不能違也王者不死徒多殺無辜且自今已往若三十年其人已老庶幾頗有慈心爲禍或淺今借使得而殺之天或生壯者肆其怨毒陛下子孫無遺類矣帝曰朕有一計不費半毫之力使暴狠之人不能爲害淳風請問其計帝曰臨期便見次日設宴宮中大會衆臣酒行數巡帝曰近者征遼皆賴汝衆之力雖行賞賜竊知其中多有官品名字相同者因被濫叨未得盡善今日斯宴專爲封賞而設汝等衆臣各言小名使朕知之另行賞賜時有左武衛將軍李君羨不知是計自言臣名五娘而官稱封邑皆有武字帝大笑曰何物女子乃爾勇健邪遂以事誅之蓋帝疑秘記所言之故也史官有詩云秘記傳聞女主昌太宗宵旰謹堤防不知晨牝生宮掖空殺將軍李五娘原來帝有宮人武媚娘方年十四貞觀十一年帝已納爲才人不知應在此人身上只疑秘記云女主武王代有天下之語見聞李五娘名字恐爲後患特令殺之卻說武媚娘名并州文水人也都督士蒦之女其母夢妖狐據腹而生顏色絶美故小字稱爲媚娘聰慧能守性復忌克幼年有胡僧見而異之曰此女他日當王天下父母秘愛之年十二三太宗選爲宮人悅其色美數臨幸焉及笄升爲才人寵幸無比冠絶後宮總評扶桑救兵敗亡蘇文焉得不弃城而走卻又再乞一軍以搦戰則不識進退存亡之道矣高麗君臣伏道而來降不已遲哉至班師而路遇太子進換新衣其猶不忘曩日手拈褐袍之言乎征遼已定雖有太白之經天秘記之所載竊謂其不必疑也 

第九十二回	褚遂良叩頭流血	是時帝苦于痢疾一臥不起太子人侍不離左右見武氏扶帝于臥榻極其妖態太子悅慕其貌將欲私之彼此以目送情而未得其便未幾太子起身往厠武氏捧水跪進太子灌手以水灑之武氏遂吟曰未得君王寵先沾雨露恩太子大喜知其有意遂與武氏交會于宮門小軒極盡繾綣武氏執銜衣而泣曰妾雖微賤久侍至尊欲全殿下之情冒犯私通之律倘他日嗣登大寶置妾身于何地邪太子與之誓曰俟官車晏駕即册汝爲后有違此言天厭絶之武氏曰出語無憑當留表記太子即解碧玉寶帶付之武氏頓首拜謝史官有詩云不顧人倫正分名等閑一見便淫烝高宗百二山河主遺臭千年污汗青自是之後二人往來略無間阻至是太宗病篤太子事之曲盡其敬或累日不食發有爲之變白者太宗泣曰汝能孝敬如此吾復何恨適值長孫無忌褚遂良二人入宮視疾太宗曰正欲召汝二人囑咐後事無忌日陛下何發此言願陛下永保悠久眉壽萬年使臣等有所瞻仰太宗曰實天命也非人力所能爲也朕縱橫天下三十有餘年賴卿等成其大業今病勢沉困料已難逃今以天事囑汝二人太子仁孝公輩所知善輔導之則吾死無憾矣言訖淚流滿面二人亦泣曰願陛下善保龍體以副天下之望太宗以目視太子謂之曰無忌遂良皆有十倍英才必能安國終定大事二人若在汝勿憂慮天下太子嗚咽泣下願父皇將息龍體萬壽無疆二人泣拜于地曰臣等庸才安敢不竭股肱之力效忠貞之節繼之以死太宗曰無忌盡忠于我我有天下多其力也朕今沒矣勿令讒人間之汝諸大臣朕不能一一囑咐言訖帝崩年六十八歲貞觀二十三年六月下旬也史官贊云唐之太宗號爲英主偃武修文肅清海宇麗泉贊云唐室興來三百年開疆展土賴群賢世民若不施英武安使隋朝授李淵靜軒詩云鼓行西入振關中半載成功孰與同漢來以下多英主更有誰人及太宗唐李華太宗烈頌高祖受天命誕興太宗成天之命帝煬昏逾黎人毒痛甚爇熟于爐甚溺于涂以號以呼呼天無辜高祖謂太宗爾必有天下爾其訐謨太宗稽首恭受天命臣請滌除張我師撫四國剪剃群慝鼓一方三方震驚默昭其靈隨顧而平我負我乳我安我成以奉君父以臨天下任忠孝文武建禮章樂武我雖明德諫則納汝時維帝降祐之自古明後莫如我德我勛唐無疆天子之無疆本太宗之體命是時太尉長孫無忌李績于志寧褚遂良四人一面舉喪一面册立太子治爲高宗皇帝謚父爲太宗皇帝謚母長孫氏爲文德皇后封長孫無忌爲太尉李績爲司空于志寧爲太子詹事褚遂良爲左僕射薛萬徹爲右衛大將軍薛仁貴爲游擊大將軍其餘文武各有封贈改元爲永徽元年大赦天下時帝欲納武氏而畏人議己乃諷武氏出居感業寺爲尼數月帝幸寺行香因載之以歸納之後宮遂得拜爲昭儀卻說武氏旣得立爲昭儀遂與王皇后蕭淑妃爭寵武氏每俟王后所不敬者必傾心與相交結由是王后及淑妃二人動靜武氏熟知其事每于帝面前告報進讒言間絶之正值武氏生女才及數日王后用手抱弄戲之及王后出武氏輒自將女私扼殺之不移時帝來宮內武氏假爲笑容令帝發被視之則女已死武氏大驚放聲而哭慌問左右之人皆言皇后適來此處帝大怒曰后起嫉心殺吾愛女合得甚罪武氏因自泣下數皇后之罪后不能自明帝由是陰有廢立之意武氏泣訴曰陛下尊居九五獨不念玉帶之記乎帝曰汝勿憂慮朕將立汝爲后只恐大臣不從如何武氏曰陛下爲萬乘之君旣已許諾何懼一介之臣乎帝曰汝言亦是本日退朝乃召長孫無忌李績于志寧褚遂良于內殿四人商議遂良曰今日之召多爲宮中一事聖上主意旣决若逆之必死太尉元舅也司空功臣也不可使聖上有殺元舅功臣之名遂良起地草芥無汗馬之勞致位至此且受顧托之重不以死爭之何以下見先帝乎世績聽言乃稱疾不入遂良遂與無忌等先入內殿見帝帝曰今召卿等別無所言爲皇后無子武昭儀有子朕欲廢后而立昭儀卿等以爲何如遂良對曰陛下聖鑒錯矣皇后乃名家之女先帝曾爲陛下六禮所聘先帝臨崩之時執陛下手謂臣等曰朕之佳兒佳婦咸以付卿言猶在耳不敢忘也皇后未聞有過陛下何以廢之陛下必欲立后伏請妙選天下令族何必武氏且武氏經事先帝人所共知天下耳目不可掩也萬代之後謂陛下爲何如願留三思臣今忤陛下意罪當萬死遂良奏罷乃置笏于殿階解巾叩頭流血曰還陛下笏乞放臣歸田里骸骨得葬林下臣之幸也武氏在簾中聽聞大呼曰何不撲殺此獠更待何時帝大怒急令引出便欲斬之未知性命如何總評無忌遂良有十倍英才正可托孤之臣也太宗囑咐以大事誠知人矣及太子治即位卻納武氏爲昭儀繼欲立昭儀而廢后且王后未聞有過武氏經事先帝天下人所共知萬代而下謂帝爲何如主此遂良叩頭流血而以死諍也顧命之重其無負哉 

第九十三回	武氏殺王后蕭妃	帝欲斬遂良無忌慌告曰陛下暫息天威聽臣一言遂良受先朝顧命爲國元勛今日雖當死罪不可加刑望陛下權記過後以功贖之于志寧亦再三哀告帝怒方息遂良拜謝而退是時衆大臣退朝議論紛紜嗟嘆不已皆不敢奏獨有中書令來濟上表曰王者立后上法乾坤必擇禮教名家幽閑令淑副四海之望稱神祗之心漢成以婢爲后卒使社稷傾淪惟陛下察之帝見奏拂袖而起走至宮內次日李績入見帝曰朕欲立武昭儀爲后遂良固執以爲不可遂良旣顧命大臣事當且已乎績曰此陛下家事何必更問外人帝曰卿言當理但朕心猶豫不决適值衛尉卿許敬宗外入帝以前事告之敬宗曰田舍翁多收十斛麥尙且欲易其婦况是天子立一皇后何預衆人之事而妄生異謂乎帝點頭大喜曰獨卿金石之論正合其理朕即從之乃下詔貶褚遂良爲潭州都督麗泉讀史至此有詩云蹇蹇王臣旣匪躬直臣眞有比乾風笏還螭陛心終赤額叩龍墀血任紅威鳳無情迷國紀聚麀有語亂宸聰聖朝厚賜春秋祀千古重昭社稷臣時永徽五年冬十月朔文武官寮引僕射于志寧太史令李淳風等直入內殿見帝李世績曰伏睹武氏自入宮以來備全四德恪守三從越古超今雖周之姜原后妃無以逾此果有聖儀之表群臣會議今日吉辰伏望陛下宜立爲后上合天心下順人意則陛下祖宗幸甚帝聽奏遂令銜史大夫崔義玄中丞袁公瑜草詔立武氏爲后詔曰武氏門著勛庸地華纓黻往以才行選入後庭朕昔在儲貳常得侍從嬪嬙之間未曾迂目聖情鑒悉每垂賞嘆遂以賜朕事同政君可爲皇后是日李世績賫丹詔璽綬諸後宮武昭儀受之次日武氏上表謝恩其略有云陛下以妾爲宸妃韓瑗來濟二人面折廷爭乞加褒賞帝覽罷即以表示二人韓瑗等見表大懼瑗奏曰臣不願在朝乞骸骨歸葬田里陛下不失爲聖主使臣得盡餘年則善矣帝曰汝勿驚怖朕無害汝之心武后見忤可承顏順之自保無事矣瑗曰全賴陛下天威臣得沾寸祿爲子孫營計死亦無憾願施犬馬之報雖冒湯赴火亦所不辭也帝乃令瑗與來濟入宮謝罪遂得無事卻說中書侍郎李義府請曰旣以册立昭儀爲后可以今王后蕭妃安置何地帝聞奏默然沉吟半晌武氏乃令囚后妃于別院即日便行封號鎖閉左右嚴守非有宣喚不得入宮懿旨了當拜舞謝恩滿朝衆臣無不傷感後人觀此有詩嘆云王后蕭妃何失寵皆因唐主不能平若非武氏居皇位怎使後人受戮刑二后妃含淚向別院而去是日百官朝武氏于蕭儀門世績請武氏謝皇天后土武氏方欲拜下忽然起一陣怪風飛砂走石對面皆不相見將燈燭盡皆吹滅把武氏驚倒于地衆侍救半晌方醒數日後病稍安盡將手下妃嬪一一厚賞左右之人無不感德卻說王后蕭妃囚于別院日夜憂悶衣服飲食盡皆缺少帝朝夕亦自思念不已恐武后見怒不復敢言至是一日帝私到別院令從人先已報知帝又親自呼之后妃在內聞言遽然而出與帝內外隔語王后泣對曰陛下別來無恙憶昔與陛下同衾共枕不覺今已久矣妾自奉事小心謹慎示嘗敢怠陛下何忍一旦弃妾受此孤冷若念昔日夫婦之情使得見天日妾之父母雖居九泉之下亦感德矣帝曰汝勿憂慮朕即有處置不日來取汝入宮去矣言罷二人相別原來早有人報知宮中武后大怒曰二人怨望今殺之有名矣時李義甫爲武后腹心后遂喚之帶武士十人來殺后妃當日王后與蕭妃正在別院嗟嘆宮女來報李義甫至后妃大駭義甫執鴆酒與后妃曰炎陽天氣武后特上壽酒二人泣曰汝亦吾臣何相逼如是邪義甫曰壽酒勿疑王后曰我有何罪令飲此酒義甫怒曰懿旨差來安敢有遲呼左右持短刀白練于前日三般寶物隨汝自請后曰願汝見憐二人性命義甫叱曰此事難免宜自早决后乃向前頭觸義甫大駡帝無道昏君弃妻寵妾册立賤人到有今日之禍皇天有靈亦不祐汝不久此位皆隨滅矣與蕭淑妃相抱而哭義甫喝曰武后立等回報汝等俄延望誰救邪蕭妃亦駡汝等助此賤人爲事必當滅族義甫大怒喚武士絞死王后以鴆酒灌殺蕭妃史官有詩云王后離宮再不收蕭妃素練係咽喉高宗妃后皆身喪千載令人怨未休義甫還報武后后命斷去手足投酒瓮中后曰吾今令此二嫗得以酩酊大醉再不復醒矣隨使人梟下首級拖出城外埋之自此威權出人主之右帝每視事則后垂簾于後政無大小皆得預聞天下大權悉歸中宮黜陟生殺决于其口天子拱手而已中外謂之二聖帝時感風眩目不能視百司奏事后獨臨朝决之改元龍朔二年春正月帝與武后同銜含元殿正在議論政事忽報邊關表奏鐵勒九姓諸部入寇其鋒甚銳宜早定計銜之帝聞奏大驚畢竟如何迎敵總評王者立后必擇禮教名家幽閑貞淑以付四海之望遂良豈以昭儀爲可哉不謂有如李世勛者而亦曲意逢之也至武氏謝拜皇天后土之日天變昭然何不知省卻又鴆王后而殺蕭妃吾謂皆帝溺愛衽席不戒履霜之漸故耳 

第九十四回	薛仁貴三箭定天山	鐵勒乃外夷國名九姓者九部落也曰藥蘿葛曰胡崛葛曰啒蘿勿曰貊歌息紇曰阿勿嘀曰葛薩曰斛唱素曰藥勿葛曰溪邪勿分爲九姓部落共居突厥地廣人稠掠取于民致倉盈滿遂議推稱可汗大會九姓藥蘿葛酋長曰吾聞昔日晋石勒一牧奴耳能創數十年趙之基業今大唐武后爲政高宗老弱國中鼎沸吾等九群人馬雄健打入唐境應天順人散居中國各登九五爾諸酋長各宜效忠貞之力衆莫敢對溪邪勿酋長出曰不可昔日西秦符堅侵晋雄兵百萬被謝玄五萬之衆八公山下一戰破之今雖雄壯未若西秦之盛唐主雖弱兵强將廣又得正朔此事决不可行時有一人姓雷名植乃藥羅葛部下一謀士也雷植進曰近來鳳皇鳴于銅山麒麟現于北野又聞圖讖云代唐當涂高也正應大王入中國滅高宗爲可汗天與弗取反受其殃宜速舉兵可也九姓酋長聞言咸曰植言是也正可從之于是九姓之人歃血共立藥羅葛盟主皆聽約束商議起兵欲來奪唐天下帝聞消息乃封鄭仁泰爲鐵勒道行軍總管薛仁貴爲副總管二人出師兵起三十萬糧草輜重一千餘輛行軍之次宴于內殿酒行數巡帝謂薛仁貴曰古人善射有能穿七扎者若養由基尤得百步穿楊之法餘人不足惜現聞汝昔征遼一射五人今日試以五甲射之看汝能否仁貴曰此爲將分內事何足爲奇遂取硬弓一張令軍士于三百步外立一旗竿以鐵甲五副相叠懸于竿上仁貴連放三箭射透五甲帝大驚曰卿之雄健眞神人也古今罕有隨令左右取金甲一副賜之仁貴拜謝是日出師帝率百官送于北門之外仁泰仁貴再拜辭帝而行但見旌旗蔽野劍戟如銀沿道之民簞食壺漿以迎王師迤邐望鐵勒進登卻說邊關探知消息飛報入九姓近臣奏曰探馬飛報唐遣鄭仁泰薛仁貴率領大軍三十餘萬出玉門關使秦懷玉爲前部兵至天山至急九姓問誰可爲將以敵唐兵忽一人應聲而出曰今唐兵入境臣請引本部將校乞衆大王親撥九姓之兵爲國家出力乘此打入唐國臣萬死無恨也視之乃藥羅葛部下首將葉護也極是驍勇酋長即命葉護爲總督元帥調九姓諸部軍馬前去迎敵時有葛薩部下駙馬鄧剛二諫曰葉護雖勇不曾經大陣今付以大任恐非所宜也更兼唐國鄭仁泰薛仁貴二人智勇雙全非久熟韜略者不可與敵之葉護叱之曰駙馬莫非結連唐兵欲造反也吾自幼習學兵書深知用兵之道汝何欺我乎吾不生擒鄭仁泰等回見酋長誓不回軍鄧剛二等皆不敢言于是葉護九姓星夜到祁連山調遣九部軍馬二十餘萬來敵唐兵當日仁泰商議進兵探馬回報九姓差葉護爲總督元帥盡起大軍前來拒敵前軍尉遲寶林進曰探聞葉護原一獵戶勇而無謀可與寶林精兵五千直取路出磧北過循鐵嶺而東當駱駝谷而投北不過十日直抵銀城葉護若聞寶林至必弃城而去橫門邸閣與散民之居足可以爲食也彼九姓聚衆而來救之尙二十餘日而總管卻從天樂谷大驅士馬而來則突厥一舉而可定也仁泰曰此非萬全之計也汝以爲九姓無英雄人物而欺之倘有人進言從山僻以軍截之非但令五千人受苦亦大傷銳氣也决不可用寶林曰總管若從大路而去彼大合九姓之兵于路拒敵則徒廢生靈何日而服九姓也仁泰曰吾從關右取平坦大道依法而進無有不勝遂不用寶林之計差人令秦懷玉進兵卻說葉護有二弟皆精通武藝弓馬過人次曰葉誠末曰葉譚有此二弟更兼九姓戰將皆雄偉之士引本部人馬取路夾迎前至天山相遇兩勢下各自布陣番兵擺開門旗下葉護出馬二弟列于兩傍厲聲大駡反國之賊敢侵吾境秦懷玉縱馬挺槍大怒而出單搦葉護交鋒次弟葉誠挺槍與懷玉交戰戰上五十餘合不分勝負葉護大怒一騎馬一口刀來助葉誠兩個夾攻懷玉懷玉全然不懼末弟葉譚見二兄戰懷玉不下也驟坐下馬輪手中兩口日月刀三個圍住懷玉懷玉倒拖槍便走三人奮力趕來比及趕到正值黃昏左側忽然四邊喊起火炬齊明當先一員大將持戟勒馬而出大呼曰你認得唐白袍大將薛仁貴否葉護兄弟遂弃了懷玉來與仁貴交鋒仁貴戰三人精神倍長葉護驚曰吾聞此人流于象州已死久矣不想尙在正鬥之間寶林來濟分兩路殺到葉護軍馬首尾不能相顧大敗兄弟衝開路引敗兵走仁貴趕去卻得裨將羅陀麼軍出救了葉護兄弟因此仁貴方回葉護等回見酋長說中仁貴之計薩葛部酋長大怒乃自統大軍來與仁貴對陣探馬報來薩葛部酋長軍到了仁貴便上馬引餘軍就天山前擺開薩葛全副金盔金甲坐下騎雪白馬手中使大杆刀出陣看了仁貴持戟躍馬在陣前往來搦戰薩葛便欲自戰馬後一將許如皋曰折枝焉用大斧不必大王有勞虎威吾斬仁貴之首如拾芥耳縱坐下馬輪手中開山大斧直取仁貴仁貴挺戟來迎戰不三合刺死如皋于馬下便拍馬挺戟來刺薩葛薩葛慌欲走入陣去馬未到陣被仁貴一箭射中咽喉應弦墜馬而死對陣中裨將羅陀麼持戟與弟羅天祐二人躍馬并出仁貴不戰詐敗而走二人疑仁貴力乏飛馬趕來比及趕到被仁貴連射二箭二人皆中面門墜馬而死後面驅兵掩殺九姓之兵又折一陣退十餘里下寨諸部衆商議斛唱素部酋長曰吾等本無戰心皆因葉護所爲今薛仁貴連發三箭即殺三人眞神人也唐兵勢大吾等雖勇烏合之衆難與爲敵不如舉衆投降可保軍民之難九姓從之使一大臣姓于名執罕直至唐營見鄭仁泰仁泰准降分賓主而坐仁泰問執罕軍事執罕對答如流仁泰喜之欲留軍中聽用仁貴曰不可此人九姓之魁今幸已降速宜斬首何故用之以長其惡也仁泰曰彼尙十萬之衆何斬一人直須降服其心自然平矣仁貴曰此等恃其路險峻不服王化今日雖降明日復反吾欲盡誅以絶後患尉遲寶林曰九姓種類不一人面獸心反覆無定若不盡誅之終爲國家大患請總官詳察之仁貴曰汝足知吾肺腑也吾正欲如此皆合我心遂將斬之且看後事如何總評鐵勒九部人馬前來天山挑戰元帥葉護兄弟三人雖勇其能當我白袍上將乎觀其三箭連發三人應弦而殞素部酋長敢不舉衆投降以求免君臣之難哉第舉十萬而盡坑之則仁貴寶林之過計也 

第九十五回	廢中宗武后專權	當時番兵請降者專候將令人已解甲馬已離鞍仁貴密遣秦懷玉領兵五千去天山十里地名淯水掘下土坑深數十丈次早令將士大驅人馬將降兵引去推落坑中可憐十萬之衆皆被土掩而死仁貴嘆曰吾雖有功于己必損壽矣生靈塗炭吾之過也九姓將帶軍馬盡數坑之只走脫了葉護兄弟後人有詩云仁貴行兵征九姓天山果在須臾定雖然爲國有功勛屈死夷人十萬命仁貴親帶數百輕騎往間道抄出磧北擊其餘衆正遇葉護兄弟三人逃奔突厥俱被仁貴執之押赴唐營仁泰悉令斬之九姓遂定仁泰下令班師軍中歌曰將軍三箭定天山壯士長歌入漢關大兵還入長安仁泰二人進朝拜見闕下而言曰臣不能速平九姓使陛下旦夕懷憂臣等之罪也帝大喜設太平筵宴重賞三軍卻說帝自定九姓之後四海清平前後八年在後殿無事當夜閑行仰觀天文忽然失驚曰將星失位主亡一將此是凶兆次早急出前殿謂近臣曰朕仰觀星象見將星失位聽聞李世績沾病在床不知如何言未絶忽報世績府下一子來見陛下帝愕然曰茂功休矣果然應在此人身上其子入拜于地哭曰臣父昨夜已命絶矣衆者大驚帝嘆曰世績安國大才先朝老臣今亡使國家失一棟梁朕失一股肱矣于是下詔謚李世績爲將軍貞武侯敕葬長安城內立廟四時享祭績死年八十總章二年秋八月下旬也其追謚詔曰世績昔從帝功迹旣著朕以壯年累瀕艱險賴持忠順濟于危難夫謚所以叙元勛也謹按謚法有謀善斷曰貞戰勝攻取曰武故特賜大將軍貞武侯主者施行史官作世劫廟贊云開國功勛大興邦名譽彰降唐賜姓李啓魏獻黎陽義膽包身體忠心并日光流芳青史册應是與天長又詩贊云百萬貔貅對陣衝西除東蕩掃群凶唐朝若戰全身者惟有曹州徐茂功世績爲將有謀善斷與人議事從善如流戰勝則歸功于下所得金帛悉散之將士故人思致死所向克捷臨事選將必察相其狀貌豊厚者遣之或問其故勛曰薄命之人不足與成功名閨門雍睦而嚴其姊嘗病績已爲僕射親爲之煮粥風回斷其鬚鬢姊曰僕妾多矣何自苦如此績曰非爲無人使令也顧姊已老績年亦老雖欲久爲姊煮粥其可得乎至是寢疾子弟爲之迎醫皆不聽曰吾本山東田夫遭值聖明致位三公年已八十豈非命邪修短有期豈能復就醫士求活一旦忽謂弟名弼者曰我見房杜平生勤苦僅能立門戶遭不肖子孫蕩覆無餘吾有此子孫謹能視之其有志氣不倫交游非類者皆先撾殺然後以聞自是不復更言是時弘道元年褒武縣奏曰當日卓午從天降下天神身長三丈餘脚迹長尺二白髮蒼鬚戴黃巾著黃裳手持黎杖口稱是民主今來報汝天下換帝立見太平自此于世中行走三日忽然不見此時十二月帝聽知此事回到宮中忽然中風便不能言次日病危喚平章事裵炎劉景先及諸大臣入宮見帝不言以手指太子而崩時冬十二月壬子也宋孫甫評曰高宗爲人沉靜寡默足有可稱然溺愛衽席不戒履霜之漸卒使妖后斫喪唐室貽禍邦家可嘆也夫帝崩後百官舉哀裵炎曰國不可一日無君可立太子登了大位然後殯葬于是百官止哀是日太子名顯者即位號稱中宗皇帝改元爲嗣聖元年尊太后爲皇太后政事咸取决焉立妃韋氏爲皇后大赦天下次年中宗欲以后父韋玄貞爲侍中裵炎固爭以爲不可中宗怒曰我便肯以天下讓與韋玄貞有何不可而惜一侍中邪炎聽言大懼乃入宮奏知太后欲謀廢立之事太后從之至是選定朔旦太后令帝升乾元殿大會文武但有不到者下令斬首是日皆到列于班次太后謂衆臣曰少帝暗弱全無威儀不可以掌天下可以廢之帝曰我有何罪太后曰汝欲以天下與韋玄貞何得無罪遂令李義甫將交天策文宣讀策文曰高宗不幸倏然已弃天下嗣子承紹海內仰望太平而帝天資輕浮威儀不格甫在喪幃忘哀如故凶德彰著淫穢發聞今又欲以天下輕付外人豫王旦聖德偉茂規矩儼然豊下允上堯國之表居喪哀戚言不及邪抱岐嶷之性有成周之美聲譽羨稱天下所聞宜洪大業爲萬世統可以承宗廟廢皇帝爲盧陵王皇太子還政應天順人以慰生靈之望義甫讀策已罷太后叱左右扶中宗下殿解其璽緩北面長跪稱臣聽命中宗號哭百官慘然太后召豫王旦登殿群臣皆呼萬歲禮畢太后囚盧陵王于別所隨侍惟宮女二人月給糧食諸臣下毋得輒入違者夷三族可憐中宗二月登基至九月被太后廢之太后所立豫王旦即睿宗也遂立睿宗長子永平王成器爲皇太子廢中宗之子重照爲庶人是年甲申歲大赦天下改元文明朝廷改事悉决于太后居睿宗于別殿不得有所預聞太后臨朝稱制又改元爲光宅旗幟皆從金色太后兄之子武承嗣請追王其祖立武氏七廟太后從之次年夏四月太后乃遷中宗于房州又遷于均州時諸武布滿朝廷恣橫用事唐之宗室人人自危衆心憤惋自此下詔頒行天下時英公李敬業爲柳州司馬陰蓄不臣之心每欲舉事未有其由當日聽知中宗被廢武后當權便欲起兵未知勝負如何總評世績有謀善斷戰勝攻取謚曰貞武此高宗之所以叙元勛也中宗以太子嗣位四海仰望而武后當權自恣卻廢爲盧陵王則其毒害朝廷亦甚矣時諸武用事而唐之宗室寧不人人切齒哉 

第九十六回	李敬業起兵匡復	李敬業李世績之孫也當日在柳州聽知武后廢帝自立怡然大喜曰吾事濟矣有此機會不可錯過何不以恢復爲名舉兵討賊于中取事在此一舉但無助力之人暗思中郎將魏思溫此人素抱大才亦曾舉謀今失職在家怨望已久以書達之必來相助大事定矣遂修下密書一封令人星夜賫來見魏思溫思溫得書開讀其書曰武后欺天廢主人不忍言立廟追祖神亦不祐公今見貶失職已久如不聽聞豈丈夫之志哉敬業今集兵練馬欲圖掃清王室未敢輕舉公先朝舊臣當乘間圖之如有驅使即當奉命書不盡言請乞照察思溫看罷尋思無計將書放于幾上正在沉吟未及收下忽駱賓王猝至賓王素與思溫極厚徑入裏面坐定見幾上書封宛然賓王遂取視之大駭曰汝通賊爲亂吾當出首思溫泣拜曰君若如此吾等休矣賓王曰吾食唐祿今雖失職爭敢負之吾欲助兄一臂之力共殺武族思溫曰兄有此心國之大幸賓王曰侍中唐之奇都尉杜求仁是我心腹之人失職已久怨望日深吾令同力討賊必能順我思溫曰兄有此心若得如此國之大幸也正商議間家童入報唐之奇杜求仁相探思溫曰此天助也叫賓王室後權避思溫出接入坐定之奇曰武氏用事唐室將危君懷恨否思溫曰雖有沖天之志無翼難飛空懷怨恨杜求仁曰可惜無權若有人舉事吾必助力誓殺國賊之奇曰與國家除邪歸正死亦無怨駱賓王從室後出曰汝等欲殺武氏作滅門事邪之奇怒曰是何言歟吾非怕死之人寧爲李氏鬼不作武氏臣不似汝賊之無志也思溫慌告曰吾等正爲此事欲見二公今天所賜願必酬矣遂出敬業之書令觀之二公下淚即取白絹一幅四人書名押字歃血爲盟死生不負所約唐之奇曰事不宜遲可速爲之衆皆散去次日思溫改裝與四人迳投柳州來見李敬業卻說敬業在柳州朝夕懸望是日與弟敬猷共議舉兵遺書思溫已久不見回報此事未知下落敬猷曰武氏滋蔓極廣安能盡誅倘機不密必有絶族之禍兄細詳之敬業曰汝安知朝廷之大事正議間魏思溫等至相見已畢敬業告曰今唐帝被廢武后專權武諸子弟布滿朝廷爲惡害民天下切齒志欲匡復恨力不足耳知公等朝廷大臣失職怨望故奉書來哀告耳思溫曰吾有心久矣思無效力之人旣司馬有大志吾等各施一臂之力敬業大喜置酒張筵駱賓王曰楊州頗有錢糧軍馬宜先據之以爲霸基敬業曰汝言正合吾意商議已定遂發矯詔馳報楊州先將長史殺之開其府庫赦出囚徒然後召集義兵竪立白旗一面上書忠義二字旬日之間得勝兵十餘萬復稱嗣聖元年敬業自稱匡復上將卻說故太子名賢者初爲太后所廢徙于巴州後被將軍丘神績逼賢自殺時死未久敬業乃遍求貌似太子者置于軍中云太子不死逃命至此令敬業等起兵駱賓王乃作檄文以達諸郡檄文曰李敬業等謹以大義布告天下偽臨朝武氏者人非溫順地實寒微昔充太宗下陳嘗以更衣入侍洎乎晚節穢亂春宮密隱先帝之私陰圖後廷之嬖踐元後于翬翟陷吾君于聚鹿殺姊屠兄弒君鴆母人神所同嫉天地之所不容包藏禍心竊窺神器君之愛子幽之于別宮賊之宗室委之以重任一杯之土未乾六尺之孤何托試觀今日之域中竟是誰家之天下今敬業奉太子賢兵誓欲迎立中宗剿戳諸武夙興勤王之師直抵長安闕下匡復帝室拯救生靈檄文到日各宜知悉檄文去後商議進兵之策李敬猷曰今舉大義必立盟主衆聽約束然後進兵互相推讓駱賓王曰思溫足智多謀可爲盟主思溫再三推讓衆皆曰非公不可爲也思溫方應允是日行至揚州郊外建白旌黃旗對天立誓思溫焚香再拜而言曰唐室不幸武氏專權廢主自立淫亂宮闈天下不平神人共憤今思溫等舉興大義來討武賊凡在同盟齊心戮力以盡臣子之節倘有背盟違誓者天人共誅唐祖有靈同照肺腑誓畢衆皆歃血爲盟思溫升帳而坐各施禮罷兩行列坐敬業行酒數杯言曰今日旣立盟主各聽調遣同扶天下勿以强弱計較思溫曰汝等推我爲盟主有功必賞有罪必罰各宜遵守法度勿得違犯衆皆曰惟命是聽敬業曰吾弟敬猷總督糧草應付諸營勿使有缺敬猷曰謹從兄命當日敬業請計思溫曰司馬今以匡復爲辭宜率大衆鼓行而進宜抵洛陽則天下知公志在勤王四面響應矣薛仲璋曰吾觀金陵乃興王之地有長江之險足以爲固不如先取常潤二州爲定霸之基然後北向以圖中原進無不利退有所歸此萬全之策也思溫曰不然今山東豪杰以武氏專制憤惋不平聞公舉事皆蒸麥爲糧伸鋤爲兵以俟南軍之至不乘此勢以立大功乃更蓄縮欲先自謀立巢穴以爲安身之計則遠近聞之其誰不解體乎敬業聽言乃領兵先來攻潤州卻說武后升殿近臣奏曰柳州司馬李敬業謀反結連朋黨舉兵意欲犯闕潤州告急太后宣大將軍李孝逸至而問曰探馬報來司馬李敬業作亂起兵欲入長安今如之何孝逸奏曰臣盡心竭力剿除賊寇以報陛下若不獲勝即當萬死太后大喜設宴待之次日人報敬業之兵甚急太后排鸞駕送李孝逸出師孝逸集諸將聽令定議先鋒之職且看舉著誰人	總批中宗被廢武后擅權凡當時陰蓄不臣之志者咸得以匡復借口彼魏思溫等皆先朝舊臣失職已久見司馬之書孰不願效一臂之力作檄文以布達諸郡此駱賓王之所爲也太后見之亦以爲大才如此而豈可使之流落不偶蓋其明哉 

第九十七回	李孝逸兵敗敬業	監軍魏元忠曰某領一軍直抵臨淮如有失誤當該處斬孝逸曰吾遍觀諸將之中能當先破敵者只有汝也汝即據守臨淮卻非上將之職也汝當與吾破敵當先若何元忠曰元忠素抱忠義欲盡心竭力報國今大將軍肯托重職萬死不辭孝逸曰太后已盡心于我我欲倚仗于君君必欲與吾同志元忠大喜曰唯命是聽于是命魏元忠爲先鋒總督諸軍其餘諸將分道征進行了數日大軍進至都梁山前軍來報李敬業之兵屯下阻溪離北不遠元忠請計于孝逸孝逸曰只一把火叫燒了李敬業大半人馬教他先中了這條計雖然潤州亦難屯扎喚諸將聽令遂差魏元忠帶一千人各將布袋去阻溪上流頭埋伏用布袋袋上磚土拒住阻溪之水到來日三更已後只聽下流頭人馬嘶喊此是敬業兵敗急去取布袋放水淹之卻順河殺將下來接應元忠聽計去了孝逸又喚副將曹應詔可引一千軍去阻溪邊渡口埋伏敬業兵被淹此處水勢卻慢人馬必從此處逃命你可乘勢殺來接著曹應詔領兵去了孝逸又喚李車你可引軍三千先取蘆荻乾葦放在潤州近城人家屋上各處隅頭裹角上卻暗藏流黃焰硝引火之物來日是昂日鶏值日黃昏左側必有大風起此處人烟稀少便差人帖起文榜告示居民無問老小男女限只今退往新城暫居不可自誤敬業兵到此不仁必傷害百姓一連差十數次人催趕便行來日敬業等必入城中安歇令李車將三千軍先用火槍火箭火炮放入城中去火勢大作城外吶喊只留東門叫走你卻在東門外伏定敗軍亂竄不可攔截只顧攻擊他敗軍無心戀戰奔走必得全功天明會合陶龍李德二將收軍便回新城不可違誤李車聽令去了孝逸再喚樊忠郝敬你二人可帶一千軍一半紅旗一半青旗去潤州城外三十里風鳴坡前擺開青紅旗號混雜如敬業兵一到郝敬一枝紅旗走在左樊忠一枝青旗走在右他疑必不追趕卻分兵去城西南北角上埋伏只望城中火起便可進兵趕敗軍然後卻來阻溪上流頭接應時刻休誤二人去了孝逸親自登高望之卻說李敬業敬猷自爲前部先鋒引兵十萬戰將數員又有一將姓韋名超極有膽力其衆等望潤州進發日當早午來到鳳鳴坡相近探知前面離城多少路有識者答曰只有三十里即令探馬數十匹先行望見坡前人馬擺開拍馬報前面依山旁嶺一簇人馬盡行打青紅旗號不知多少韋超叫把皂旗一招三千軍一齊向前郝敬樊忠分爲兩隊青紅旗各居左右二色旗不離隊伍不亂韋超叫扯住馬叫休趕左右曰爲何不趕韋超曰前面必有伏兵你們只就這裏扎住我自去禀先鋒韋超一騎馬來見敬業禀復前事敬業曰豈不聞兵法有虛實之論此是疑兵必無埋伏可速進兵追之韋超再回坡前提兵直入其左遍于林下追尋不見此時紅日厭厭墜西韋超卻欲進兵入城只聽得山上大吹大擂超引兵看時只見山頂上一簇人其中一把傘蓋著李孝逸與數將在山上飲酒韋超看見大怒尋路上山小狹路上擂木炮石打將下來不能前進只聽山後喊起韋超來尋厮殺天色昏了敬業叫去搶潤州安身衆兵四門突入并無阻當又不見一人敬業曰此必勢窮就帶百姓連夜走了衆兵權且安歇來日進兵衆人各自饑餓行乏都去奪屋造飯敬業敬猷韋超魏思溫杜求仁在衙內安身初更後狂風忽起把門軍士飛報火起敬業曰火是衆人造飯不小心違漏不可驚動說未了南門西門都來報火起敬業急令衆人上馬時早滿城火著上下通紅照耀如同白日喊聲大起後來史官有詩云烈火西焚敬業旗將軍孝逸虎爭時交兵不用揮長劍已挫群凶十萬師敬業叫將士冒烟突火搶路說道東門無埋伏敬業衝出東門門上飛火滾烟軍士逃出自相踐踏死者無數且說敬業才脫得火危背後李車軍馬趕殺各軍自要逃命哪裏肯回身厮殺撞著郝敬又殺一陣到四更左側人困馬乏一大半軍焦頭爛額卻好走到河邊人馬都下河吃水水不過尺人馬皆在河內鬧起上流頭魏元忠望見潤州城火起約莫時分已到只聽得下流人馬喧鬧催軍一齊掣起布袋水勢望下流一衝人馬皆溺于內敬業引衆將望水勢慢處奪路來到阻溪渡口喊聲大震一軍攔路乃是曹應詔引軍從下流頭殺將上來截住敬業掩住韋超交鬥到三十餘合超不敢戀戰奪路走脫未知後事如何總評李敬業兵屯阻溪孝逸用魏元忠策先擊敬猷進擊敬業因風縱火敬業大敗孝逸追斬曰天下安危在此一舉使敬業敗而武氏愈安何益于唐哉胡氏譏其不待賈而沽也有以夫 

第九十八回	婁師德唾面自乾	當日敬業大敗魏思溫等皆已死亂軍中敬業帶領敗殘人馬走至許谷時人皆饑倒馬皆走乏中箭著槍者勉强而行其苦不可勝言前面行不到十里軍馬不進敬業問爲何回報曰前面是山道崎嶇早辰下雨坑塹內水積不流泥陷馬蹄不能前進况又轉出十里便是大海敬業大怒曰軍旅逢山開路遇水叠橋豈有泥泞不敢行之理傳下號令叫老弱中傷者在後慢行强壯者搶土束柴搬運草廬填塞道路各要即時行動敬業恐後軍趕來欲自輕騎走入于海乃差大將王那相韋超二人斷後行至漕丘軍皆饑餓行不上馬敬業命前面暫住造飯再行軍人聽聞便就山邊揀乾凈處埋鍋造飯飯才半熟軍人爭相奪食紛紜不一敬業勢弱遂自結束輕騎而去遙看海際那相後面謂韋超曰敬業兄弟以匡復爲名看其所爲希金陵王氣眞是叛逆非成立之人今兵敗勢弱輕騎先去必逃于海上使我等後面抵死超曰彼只以己身爲重視我等如草芥矣那相曰敵軍在後大海在前吾等死無地矣韋超曰我弃敬業而歸若何那相曰非丈夫也不顯英雄未若殺敬業而獻之吾等全身遠害超曰此言甚當但恐不能及之可即速行二人勒馬趕上敬業駱賓王只在前面不遠見二人馬趕來到卻欲問之馬已至近那相手起一刀斬敬業于馬下韋超一槍刺死駱賓王比及敬猷輪刀來迎不防杜求仁背後一刀砍敬猷爲兩段史官有詩云唐室誰人說可征無謀敬業枉行兵當時不用思溫策致使身亡一身輕王那相韋超杜求仁各持首級唐營投拜孝逸大喜准其來降隨即遣魏元忠領兵捕獲餘黨悉皆斬之下令班師兵入長安孝逸獻上敬業等首級太后加封孝逸官職重賞三軍衆臣皆來朝賀卻說太后自除敬業之後疑天下人多圖己又自以久專國事內行不正知宗室大臣怨望不服欲大誅殺以威之乃盛開告密之門有告密者給馬供食使詣行在但是農夫樵人皆得召見或不次除官無實者不問于是四方告密者蠭起時有魚保家者請鑄銅爲匭以受天下密奏其器一室四隔上各有竅可入而不可出太后從之遂欲殺戳宗室是時韓王李元嘉霍王李元軌魯王李靈夔皆高祖之子也越王李貞虢王李風太宗之子也元嘉之子李詵元軌之子李緒鳳之子李融靈夔之子李藹貞之子李衝此數人在宗室中皆以才行著有美名太后深嫉之數人內不自安密有匡復之志一日太后欲盡收宗室誅之元嘉之子李撰大怒曰想吾高祖苦爭血戰成一統天下不易今爲賤婦所廢欲滅吾等若不先發死期近矣遂詐稱皇帝璽書分告諸王令各起兵約日取齊當日李衝募得精兵五千餘人起自博州先擊武水降之次至莘邑邑令馬玄素閉門拒守衝因風縱火焚其南門風回軍退衆懼而散衝還走博州爲守門者所殺正值太后遣將軍丘神勛擊之兵至博州李衝已死官吏出迎神勛神勛以其與衝同謀盡皆殺之李貞亦舉兵于豫州太后遣將軍趨崇裕討之又命張公輔爲諸軍節度削貞衝二人屬籍更姓虺氏貞發屑縣兵五千人使汝陽丞裵守德將之拒戰而敗遂與守德皆自殺初諸王往來相約結束未定而衝獨先起兵惟貞狼狽應之諸王知覺皆不敢發無兵接應故致敗亡原來李貞將起兵之時遣使告知趙環環之妻常樂長公主公主謂使者曰李氏危若朝露諸王先帝之子不捨生取義欲何須耶大丈夫當爲忠義鬼無爲徒死也及貞等兵敗太后欲悉誅諸王遣監察銜史蘇珦按之無宴太后召珦詰之珦抗論不回太后曰卿乃大雅之士朕當別有任使此事不必卿也遂又遣周興按之于是收元嘉靈夔詵與常樂公主于東都迫使自殺罪連親黨當坐者六七百家當藉沒者六千餘口太后仍遣張光輔收捕元軌緒融等一并殺之自是太后恣行殺戮但是唐之宗室中外畏之甚于狼虎當日太后升殿與衆臣正議事間忽報一大臣率百姓詣闕上表不知何意衆視之乃侍銜史傅游藝也游藝奏言陛下自即位以來功過三王德高五帝雖古之賢妃聖后無以逾此今又景星慶雲每現乾象請陛下改國號曰周賜中宗姓爲武氏以從人望實社稷之大幸太后聞奏大喜是年九月朔旦甲子遂銜則天樓上大赦天下改唐爲周改元天授后尊號曰聖神皇帝以豫王旦爲皇嗣賜姓武氏立皇太子爲皇孫封武承嗣爲魏王封武三思爲梁王凡武宗族皆封郡王此時唐之宗族殺戮殆盡遂封傅游藝爲右玉鈴衛大將軍封武攸寧爲納言封婁師德同平章事師德爲人寬厚清慎犯而不較其弟除代州刺史將行之際師德謂曰吾兄弟榮寵過甚人所疾也將何以白兔弟曰自今雖有人唾某之面某持拭之而已庶不爲兄憂師德愀然曰此正所以爲吾憂也人唾汝面怒汝也而汝拭之則逆其意而重其怒矣夫唾不拭自乾當笑而受之耳弟曰謹受教至是師德爲相遂薦狄仁杰于太后其疏曰臣聞堯登社稷慶會明良舜用阜陶四方風動殷周雖有高宗昌發之君猶賴傳說呂望之阻竊見太原狄仁杰出自并州英姿挺特行包九德才兼四科觀變歷微占天知地闡弘道奧同史蘇京房之倫德量謀猷有伊呂管晏之任誠大唐之柱石社稷之元龜宜加拔擢使登台司上順三辰下叙五品以致休征之應太后讀罷疏文大喜曰卿薦賢爲國必得其當遂從師德之請亦封仁杰同平章事而仁杰驟然入相實不知是師德之請而師德又不以顯言之仁杰每遇朝廷有事剖决如流事不容情當面諍之于是衆人皆有懼怯之心至于接見師德亦頗輕之太后覺之謂仁杰曰師德亦知人乎仁杰對曰臣當同僚未聞其知人也太后曰朕已知之卿乃師德所薦以此觀之亦可謂知人矣仁杰出而嘆曰婁公盛德我爲其所包容久矣吾不得窺其際也乃輕衣小帽至婁府面謝往過師德曰吾見公剛直所言不偏能爲國安民吾故薦公必能匡復唐室實爲公忘私也仁杰曰非太后所言臣何知之師德備酒款待而別自此之後二人相善如初是時太后銜殿聽政雖年已近八十而淫亂無節後宮日易男子數人嬖臣張昌宗張易之二人用事時人或譽昌宗之美曰六郎面似蓮花內史楊再思曰不然乃蓮花似六郎耳咏史詩云牝鶏聲裏紫宸空幾樹飛花滿地紅當代媚娘居北闕一朝天子遇東宮椒房倡亂由張氏社稷中興賴狄公人事耒形先有數至今追憶李淳風是時后侄武三思營求爲太子太后猶豫未决正值狄仁杰入朝太后以實告之仁杰曰昔文皇帝櫛風沐雨親冒鋒鏑以定天下傳之子孫太帝以三子托陛下陛下今欲移與它族無乃非天意乎且姑侄之與母子孰親陛下若立子則千秋萬歲後配食太廟立侄則未聞侄爲天子而祔姑于廟者也惟陛下詳之太后曰此朕家事卿勿預知仁杰又曰王者以四海爲家四海之內何者不爲陛下家事况元首股肱義同一體臣今備位宰相豈得有所不預知乎太后曰卿之斯言甚合朕意今已悟矣于是即日遣人迎還中宗復爲太子居于東宮故元人有詩云一語喚回鸚鵡夢九霄奪得鳳凰還其以此耳太后當以季秋出梨花以示宰相欲誇其祥瑞杜景倫獨曰季秋草木黃落而此花獨與之抗陰陽不和咎在臣等請黜之太后曰眞宰相才也是時太后淫心愈盛乃遍選天下男子之强健者入宮侍寢少不如意即捶殺之狄仁杰乃薦薛敖曹者太后極盡淫樂雖白晝亦無間焉敕封敖曹爲如意君賜賚甚厚當時有詩嘲之云六六巫峰會雨雲九重穢德日彰聞顛鸞倒鳳恩情洽錫爵之封如意君時值衝龍元年春正月太后沾疾危駕張昌宗居中用事宰相張柬之欲謀誅之無計可施一日于侍班閣子內見崔玄暐與中台右丞敬輝少卿桓彥范司馬袁恕己數人柬之謂曰來日老夫賤降片時少叙衆大夫就舍下小酌幸勿見阻衆官皆曰必來添壽當日就後堂設宴公卿皆到柬之視之皆唐朝舊臣心中暗喜酒至半酣柬之舉杯相勸遞至羽林大將軍李多祚面前柬之曰今某非賤降之日要與衆官聚合恐機漏泄故推賤降吾意將軍富貴誰所致者多祚泣曰皆太帝也柬之曰旣唐舊臣受國重恩今太帝之子爲二竪所危將軍不思報太帝之德乎多祚曰苟利國家若有用某之處惟相公處分不敢顧身柬之曰太后疾篤吾等欲討內亂汝肯相助多祚曰某雖不才願助一臂之力柬之曰若得如此社稷之大幸也原來柬之先與長史楊元琰同泛江至中流語及太后廢立之事元琰慨然有匡復之志至是柬之爲相引元琰爲羽林將軍時亦在座柬之謂曰君頗記昔日江中之語乎元琰曰某嘗憶之于心安能忘乎每欲舉事因無效力之處今日肯任重用萬死不辭柬之曰汝肯盡心竭力今日之計非輕授也元琰曰敢不從命願施一臂之力數人正在商議忽報安撫大使姚元之自靈武至都徑來相探桓彥范自相謂曰此事濟矣柬之曰諸公少待吾暫見便到柬之出接入廳上衆人依次相見邀至後堂具飲柬之遂以其謀告之元之曰即公等有匡扶社稷之心某安得不效犬馬之力柬之頓首拜謝總評武氏之禍古所未有也張柬之等第知反正覆位而不能以大義處非常之變爲唐討罪人也夫武樂集衆惡于身兵旣入宮當先舉太子復位即以武氏至唐宗廟數其罪而廢爲庶人賜之死而滅其宗族然後足以慰在天之靈雪臣民之憤爲社稷計者聲罪致討之義可勿知乎 

第九十九回	千騎奔斬李多祚	元之曰旣已定計雖死不辭此時太子居在北門柬之引衆謁見密陣其策太子即許之次日玄輝彥范乃與左威將軍薛思行等全副披挂帥羽林軍五百餘人直至玄武門先遣李多祚李湛及內直郎王同皎詣東宮迎接太子同皎直至北門扶抱太子上馬從至玄武門斬關而入多祚入內收捉易之易之引昌宗從後出來與多祚相殺多祚提劍直取易之易之慌走多祚趕至廡下轉過羽林將軍李湛一刀把易之砍翻剁頭而出昌宗正欲來迎被多祚掄起一刀亦斬昌宗于廡下衆兵進至太后所寢長生殿喊聲鼎沸太后驚起問曰誰人反亂如此擾攘多祚等對曰易之昌宗謀反臣與楊元琰王同皎等奉太子令盡已誅之恐有漏泄故不敢以聞稱兵宮禁罪當萬死此時太后見了太子不覺潸然淚下如雨太后曰乃是汝邪小子旣誅可還東宮太子對曰謹從陛下之命桓彥范進曰太子安得更歸昔天皇以愛子托于陛下今年齒已老久居東宮天意人心久思李氏群臣不忘太宗天皇之德故奉太子誅亂臣願陛下傳位太子以順天人之望太后曰朕正欲如此但恐其昏弱難以視政崔玄暐曰陛下早傳位太子以承唐統則人心自安衆亂自息太后曰卿乃朕自擢用之人亦在此相助邪玄暐曰臣非相助隋唐野史今日此舉實所以報陛下之大德于是即下詔收張昌期等皆斬之與易之昌宗梟首天津橋南收其餘黨韋承慶房融崔神慶皆下獄死太后制命太子監國以袁恕己爲鳳閣侍郎同平章事遣使宣諭諸州次日太后傳位中宗文武百官皆來朝賀拜舞闕下咸稱萬歲遂遷太后于上陽宮尊號爲則天大聖皇帝復改周爲唐大赦天下于是唐朝人物燦然復新未幾旬日太后亦崩于內殿年八十一歲衝龍元年夏六月也僭位前後二十一年宋孫甫評曰武后乘唐中衰攘竊神器任用酷吏屠害宗支毒流縉紳其禍慘矣史官咏武氏云天運循環有定然怎叫女主立多年只因廢帝專權後致使傳言武則天麗泉咏武氏云唐朝武氏勝佳兒今古推來女主稀自寵二張居禁內千年遺臭播華夷卻說安樂公主帝之女也嫁事武三思之子崇訓時有上官儀之女名婉兒者出入掖庭辨慧能文明羽吏事爲武后所深愛自聖歷以後百官表奏多令婉兒參决皆得明理至是帝復位又使專掌制命益委任之拜爲婕妤三思每與之私通故婉兒得寵于武氏婉兒又嘗薦三思于韋后帝遂與三思圖議政事無大小咸取决焉忽一日帝使韋后與三思雙陸而自居旁爲之點籌三思習成嬌態每狎逾禮遂得與韋后通由是武氏之勢復振卻說韋后以太子名重俊者非己所生每深惡之時上官婕妤因與三思有私淫之故每下制敕必推尊武氏駙馬武崇訓又叫安樂公主奏帝請廢太子太子由是意懷憤鬱乃與將軍李多祚等矯制發羽林兵同殺武氏袒臂一呼相從三百餘人殺武三思武崇訓于其第再引兵自肅章門斬關而入直扣閣上來殺上官婕妤帝聽知大驚慌與韋后并安樂公主上官婕妤皆登玄武門樓以避衆兵汹涌而來帝正在據著閣檻厲聲謂千騎曰汝等皆是朕宿衛之土何爲從多祚反邪若能誅斬反者勿患不富貴于是千騎奔前遂斬多祚梟其首級餘衆潰散太子亦爲左右所殺帝詔令將太子首級獻于太廟及祭三思崇訓之柩然後梟之朝堂官屬皆不敢近忽人報曰有一人解衣裹著太子之首而哭帝大怒曰士庶皆不敢近何人敢如此也速喚武士爲朕擒來須臾武士簇至衆視之乃永和縣丞寧嘉勖也帝勃然叱之曰太子不孝謀爲叛逆汝爲唐臣世受重恩不思協力同心輔政何爲太子而傷悼乎嘉勖曰太子亦陛下子也但今日所爲自尋其死臣安得不哭乎帝遂貶嘉勖爲陳州刺史士大夫聞太子死嘉勖被貶盡皆流涕靜軒有詩云諸武專權肆不仁東宮謀反竟忘身若非多祚施謀計誰帥兵來斬佞臣是時安樂公主見駙馬崇訓被誅欲爲夫報仇無計可施乃與兵部尙書宗楚客共謀使侍銜史冉祖雍等誣奏豫王旦及帝妹太平公主稱言二人與重俊通謀帝聞奏大怒曰賊子之輩亦敢如是遂使銜史中丞蕭至忠鞫其反狀至忠泣曰至難得者兄弟也陛下不能容一弟一妹而使人羅織害之乎想王昔爲皇嗣固請以天下讓與陛下累日不食陛下奈何疑之帝怒稍解遂止其事當日韋皇后淫亂無度丑聲著聞帝雖亦自知恐人議論故隱而不言惟朝夕每懷抑鬱怏怏而已忽報監軍燕欽融上表奏言皇后淫亂干預國政混亂人倫有失君人之望尙書宗楚客圖危社稷有欺君之罪皆當黜之帝聽奏當面詰之欽融對曰陛下內亂衆所咸知不能明正典刑思欲治國其可得乎願借尙方劍先斬臣首次斬二人以謝天下則陛下得爲聖主臣得爲忠臣矣欽融對答如流抗言不屈帝大怒即將欽融斬之由是韋后驚懼又值安樂公主欲爲駙馬報仇無由可達思惟皇后臨朝以己爲皇太女得伸其志于是二人合謀進毒餅餤令宮女獻上帝食之遂崩于神龍殿可憐中宗中毒死于妻女之手年五十五歲先爲母武后廢爲盧陵王居房州十四年賴張柬之等進還復位才五年而已史官有詩云韋后立謀太不仁肯交毒死丈夫身中宗早聽欽融語何用朝堂斬鑒臣韋后秘不發喪內外無有知帝已崩太平公主與上官昭儀商議謀草遺制立溫王重茂爲太子韋后親自臨朝聽政睿宗只得參謀政事宗楚客與衆大臣謀曰不可睿宗于韋后嫂叔之分不相通問若聽朝之際何以爲禮百官請問其計宗楚遂率諸宰相上表請罷睿宗政事方可發喪于是皇后攝政太子即位時年十六稱爲殤帝改元景龍元年至秋七月朔文武官寮引尙書宗楚客葉靜能入內殿來見皇后楚客奏曰伏睹國太自臨朝以來德布四方仁可越古超今雖古聖后無以過此群臣會議宜遵武氏故事以韋子弟領南北二軍革去唐命改立國號則國太祖宗幸甚臣等議定今乃奏知韋后大喜曰卿言甚當可與群臣從長商議卻說睿宗之子封臨淄王名隆基者罷爲潞州別駕時歸京師見韋后攝政殤帝即位忿然大怒暗思天下者吾父之天下也今被韋后侵奪效武后行事吾實耻之作何計較取還吾父方顯大志乃陰養才學之士密謀匡復社稷遂自微服與折衝劉幽求等入苑中藏之至夜二更左側忽見一天星宿散落如雪幽求大驚曰天意若此時不可失于是二人領衆提劍自福順直入羽林營暫諸韋之典兵者持首以徇諭衆臣曰韋后鴆殺先帝謀危社稷今夕汝等當共誅之以安天下敢有懷兩端助逆黨者罪及三族厲聲一呼羽林軍士皆欣然聽命畢竟還是如何總評臨淄舉事不白相王其志本欲自取特不敢言耳大事已定幽求宜請于相王以神器歸臨淄則太平之亂無自生矣它日聞變登樓然後畀付父子之間交幽求勇能堪亂而智不燭微惜哉 

第一〇〇回	誅韋后睿宗即位	當夜隆基勒兵入玄武門諸衛兵皆應之隆基全裝披挂挺劍向前韋后正在後殿宮女來報喊聲鼎沸隆基兵至大驚遂自走入飛騎營正遇一飛騎厲聲大喝留此野婦何益手揮一劍斬韋后于地下持首出獻隆基引兵轉入後官安樂公主方照鏡畫眉軍士斬之比及天明內外皆定隆基乃出見睿宗曰不肖之子未曾奉命私自勒兵罪當萬死睿宗曰吾兒削平內亂興復唐室社稷宗廟不墜于地皆賴汝之力也隆基曰一則祖宗之靈二則社稷之福三則父皇威風不肖兒何力之有于是衆臣遂迎睿宗入輔少帝是時堅閉四門收捕諸韋親黨與宗楚客葉靜能等及諸韋襁褓之兒無少長皆斬之內亂旣平劉幽求乃言于隆基曰吾見少帝望之不似人君就之而不見所畏此無人君之表宜請至尊早即帝位以鎭 天下此萬全之策也隆基曰汝言甚當作何計較可速行之幽求即與衆大臣商議遂稱少帝制傳位睿宗時少帝升殿猶在銜座太平公主進曰天下之心已歸睿宗此非兒座汝有何德敢居于此遂以手提下之衆臣扶上睿宗登于寶位朝賀拜舞已畢帝復封少帝爲溫王置于內宅立隆基爲太子封劉幽求爲僕射是日大赦天下改元爲太極元年卻說太平公主密使衛士言于睿宗曰臣演先天之卦但有灾福不敢不奏知也近有鳥數百自南飛來投于汜水皆死此不利之兆臣夜觀天文彗星纏于太白之分亦主除舊布新况銜座前後星皆有變以此觀之皇太子當爲天子矣睿宗曰傳位避灾吾志决矣于是文武百官皆有傳位之議太子聞知此事入見固辭不從容宗曰吾今倦于聽政汝爲孝子何必待柩前然後即位邪太子流涕而出次日太平公主復勸睿宗自總睿宗乃謂太子曰汝以天下欲朕兼理之邪昔猶親巡狩朕雖傳位豈遂忘了家國其軍國當兼省之至是選定十月甲子朔旦隆基受稱號玄宗明皇帝尊睿宗爲太上皇自稱曰朕命曰誥五日一受文武百官朝于太極殿玄宗自稱曰予命曰制敕日受衆臣朝于武德殿大赦天下改元開元是時太平公主依上皇之勢擅權用事當時宰相七人五出其門文武之臣大半附之日與竇懷貞岑義蕭至忠崔浞薛稷僧慧范等共謀廢立又與宮人元氏謀于赤箭粉中置毒以進中書侍郎王琚言于玄宗曰臣觀宮人所爲密有謀害陛下之意事勢已迫危在旦夕何不早爲定計庶無後悔玄宗晾曰安有此事待朕思之忽報荊州長史崔日用入朝奏事言于帝曰臣見太平公主謀逆有日陛下住在東宮猶爲臣子若欲討之須用謀力今日所爲但只下一制書誰敢不從萬一奸宄得志悔之何及矣玄宗曰誠如卿言直恐驚動上皇以招不孝之罪日用曰陛下聖鑒謬矣天子之孝在于安四海若奸人得志則社稷爲丘墟安在其爲孝乎請先定北軍後收逆黨則不驚動上皇矣帝深然之次日遂與岐王節薛王業郭元振王毛仲姜皎李令問王守一定計以兵三百餘人相繼而入至虔化門郭元振全裝披挂手持利刃親自向前收捉正遇岑義引親軍從後宮出來與元振斯殺元振提劍直取岑義義慌走元振趕入銜園花陰下轉過內給事高力土一刀把岑義砍翻剁頭而出所領禁軍盡皆降順元振同岐王薛王曰蕭至忠等結黨可盡誅之至忠等知事急慌入告上皇曰始初設謀陷害聖上者皆是岑義一人并不乾臣等之事今諸王信郭元振之言盡欲誅臣等乞上皇憐憫言罷痛哭上皇曰卿等勿憂我當保之俄而衆兵鼎沸懷貞驚慌自縊至忠被殺上皇亦自奔走登承天門樓上郭元振進見曰竇懷貞等設謀欲害聖上今已誅戮其餘者臣等不加殘害上皇聞奏乃下誥曰朝黨旣戮大事遂定汝諸衆兵勿得驚擾宮禁自今軍國政刑一取吾兒皇上處分原來宰相魏知古告太平公主欲以是月四日作亂帝乃定計誅之至是群黨皆滅特以公主賜死于家史官有詩云唐室雖危數未終特交元振挺威雄太平公主皇王女難免宮中受劍鋒是時玄宗寵任宦官往往爲三品將軍門施榮戟每奉使過諸州官吏奉之惟恐不及所得遺賂少者不减千緡由是京城第宅郊畿田園皆與宦官參半楊思勖高力士二人尤得貴幸思勖屢屢將兵征討力士常居中侍衛四方表奏皆要先呈力士然後奏銜事之小者力士即自决之勢傾內外承恩歲久中外畏之太子亦呼之爲兄諸王公呼之爲翁駙馬輩直謂之爺自李林甫等皆因之以取將相然性和謹少過不敢驕橫故天子終親任之士大夫亦不疾惡也卻說帝于太極元年四月因武惠妃薨思念不已後宮雖有數千無當意者有人進言壽王妃楊氏足以稱意請帝納之楊氏太眞者玄宗兒婦壽王瑁之妃也肌體美艷顏色絶人壽王交禮三日玄宗諦視神魂蕩然即有邪淫之心然不敢言但懷抑鬱嗟嘆忽一宦者在側頗知帝心近前奏曰陛下萬金之軀尙自愛重何無事而憾焉帝太息曰非爾所知也宦者曰莫非爲郎君之婦牽情邪帝曰果實如此朕細思之有乖倫理奈何宦者曰此事不難陛下別娶以配壽王則兩全無害矣玄宗大悟即遣宦者諷楊氏乞爲女官號稱太眞逾月之間乃爲壽王更娶左衛郎將韋昭訓之女潜納太眞宮中帝見太眞饑體豊艷曉音律性聰穎善承迎帝意寵遇過于惠妃宮中號曰娘子凡儀禮皆如皇后所行時銜史李惟忠諫曰父娶子室奈天下笑何帝聞奏大怒即將惟忠黜爲陳州司戶自此內外無敢言者有士人題詩一絶于路旁云貪淫予室遽爲妃身不修兮家不齊莫笑當年吳孟子玄宗甘襲武昭譏帝自納子室之後情色所迷月餘不出聽政太眞無不于枕前席上殢雨尤云唐室合亂帝自然迷戀日晏方起而萬機爲之曠廢矣有詩譏之云風滾楊花入鳳摟三郎沉醉恣遨游偎紅倚翠貪春睡不顧鶏人報曉籌楊氏自婕妤進位貴妃恩寵無比時值春殘妃睡才起玄宗朝回見其雲鬢半軃柳眉乍蹙有體弱不勝之狀帝笑指曰此海棠花睡未足邪當日帝與貴妃正在百花亭宴賞忽報契丹遣人入國爲使賫詔書來帝急宣賀內乾接陪番使館于驛庭選吉日入朝見聖閣門舍人接得番書進上玄宗安在銜案即宣翰林學士開讀視之絶無識者衆臣奏曰此皆鳥迹之書臣等學淺安能識此亦不知有何吉凶之事帝大怒曰汝等皆朝廷大臣枉身挂紫袍腰繫金帶今日有事何無一人與朕分憂此書不識作何發落倘番使見笑欺中國無智識之人興兵犯境如之奈何言未絶只見階下一人進曰臣舉一人胸藏錦繡文章筆寫龍蛇鳥迹若答番書實國家之大才衆視之乃翰林學士賀內乾也帝曰卿薦何人試與朕言之內乾曰近有一人姓李名白西川錦州人也先因錦竹縣令賀知章家一使女名曰秀春嘗在錦江洗菜忽然跳一鯉魚入籃其女取魚歸家食之因而有孕後生一子容貌希奇身躬端嚴知章異之取名李白及長穎悟絶人才學無敵因來赴選被太師楊國忠太尉高力士二人批落不用現在臣家安下臣觀此人文章蓋世提筆驚人必識此書臣乞爲保官答番書萬無一失帝曰旣有斯人何不早爲朕召來內乾奉詔到宅三宣李白入朝拜于闕下帝曰朕被番使催促番書不能回答內乾舉卿有經濟之才安邦之策特宣卿來答書與朕分憂卿意若何白對曰臣來赴選因學淺才疏爲楊太師高太尉批卷不中搶出場門臣有何才能辨字迹以答書乎	總批隆基手揮一劍斬韋后于地下唐室復興社稷宗廟不至于殞皆其力也及睿宗登位即立爲太子亦以其能削平韋氏之亂耳隆基受禪有謂壽王妃楊氏足以稱意帝一見而神魂蕩然潜納宮中淫邪之志則遂矣其如倫理之乖何 

第一〇一回	李太白立掃番書	帝曰內乾舉卿不錯汝有高才何見謙邪白曰臣蒙宜詔不敢違命陛下賜書一看便見下落帝即令侍臣將書與李白視之白當殿開讀書曰朕思契丹國居邊夷天寒地凍之鄉萬物希生之地近聞中華禮樂之邦冬暖夏凉春花秋月奢華富貴此是苦樂不同朕情不滿自古天無二日國無二主爲此遣使賫書早達中華若存國禮罷戰停征欲持雄兵百萬勇將千員隨賀來游南國賞玩中華銜林池權將飲馬上林苑暫借屯兵坐內殿朕欲歇息瓊林庫借賞三軍如若肯否早與回文倘若不從速達見報選日興兵來征唐國取中原四百軍州改爲番家一統天下始平此是朕之願也草草不宣上啓南朝唐玄宗銜前開拆李白讀罷語如流水聲若銅鐘并無一字差訛帝聽大驚沉吟半晌衆臣面面相覷盡稱難得果好奇才白曰陛下勿憂來日宣番使入朝臣即當面回答其書務使一般字樣書中包藏言語實羞惡之定要契丹拱手稱臣永不相犯帝聞奏大喜隨令安排銜宴管待李白但見學士主筵公侯宰相伴席宮商韵奏琴瑟聲清嬪妃斟酒采女傳杯飲至日晡白就筵上對聖吟詩作賦詩云金鑾殿上聖心濃銜宴喧燁待宰公彩影祥光明帝闕君臣同樂最惟容又一律云帝寵忠臣開銜筵金花銜酒敬相傳一咏咏觴開懷飲醉舞丹墀似酒仙賦云琉璃盞琥珀濃金瓶傾出眞珠紅烹龍炮鳳玉脂髓羅幃繡幕圍香風吹龍笛擊鳳鼓皓齒歌細腰舞正是君王重溫顧金花遍插晃龍庭黃封滿酌眞甘露開懷今日酩酊醉顯出安邦定國志李白作賦吟詩已畢不覺大醉衆臣皆散帝令宦者扶白入後宮偏室安歇比及天曉宦者已在探視白告曰夜來銜賜酒濃身軟抬頭不起若得銜手調羹方解酒醒宦者慌來告帝帝此時無奈遂來徑入銜厨親爲調羹賜與李白食之白大驚慌至前殿謝恩當日帝聚文武群臣召番使入朝隨班見聖李白奏曰近來楊國忠高力士二人國之大臣皆抱大才監臨試場曾把小臣文卷批落不用搶出場門今日回書合與小臣捧硯磨墨穿靴脫靴如有不從臣寧死于闕下誓不回書帝曰此事可從急召二人以白所言告之高力士曰李白一介之土未有甚大功陛下便如此寵任似乎于理有所未當况自古至今亦未有宰相與學士磨墨穿靴之理豈不貽笑外國望陛下察之帝曰汝等不肯服侍李白何不回書也罷二人被責不過只得忍氣吞聲從之羞之甚矣是時李白身穿蜀錦繡袍腰繫金厢玉帶坐在殿前繡墩上高提龍筆輕染纖毫當天子有官番使之前一筆揮成番書一道書云朕坐中華遙聞北國俱是邊夷草木之鄉江湖水澤之里多生禽獸少長人倫危弱凍寒之地粒谷不熟之邦普受饑寒之處總有强將謀兵徒來受荷棒祿朕知怯弱常存慈念之心你不思國貧命薄卻欲孽我中華豈不羞哉危王敢出胡言急惱大唐聖主番書到日文武才觀如薪赴火怒若平地興雷使卒來時便欲挫爲禽獸奈緣說要回言權行免罪本朝天子封疆廣遠五穀豊盈臣僚祿重食餐珍味之饈體挂錦袍之彩文官八百人人安邦定國之楨武將三千個個擎天跨海之勇兵如萬頃洪波普守乾坤堅如鐵壁將似一天星斗皆護宇宙固以銅城天下教場中兵卒渾如螻蟻衆多勢能克倒太山戰將千千個個威如猛虎勇兵萬萬人人勢似蛟龍四海諸邦拱手八方萬國皈依朕思邦主壬弱權息來征焉敢無端到來相犯微微狗子焉敢與猛虎爭强小小蛇兒怎敢共蒼龍鬥勝早來拜伏歸降恕免血光之難如言不順則便興兵剿滅番家片甲不留斬革除根萌芽不發的不虛示又贈一詩云萬乘中華帝德高君臣同樂實逍遙文擎宇宙諸州順武鎭 乾坤萬國朝溝壑豈容龍取水坑潭焉納虎爲巢邊夷小國如殘害日影才高徹底消大唐國書并詩一律右仰微邦知悉李白當殿回書題詩已畢來使聽聞不敢仰視驚得面如土色緘口無言暗思中華實好人物如此奇才遂接了書拜辭而去帝喜欲封李白宮職白奏曰微臣山野粗人深蒙恩賜不願爲官但得受逍遙閑樂足矣帝曰朕賴卿回書贏了番人犬類之羞卿極大之功無以加矣遂賜異寶十床黃金萬兩略表君臣之分白曰恩寵甚重不敢故違伏望陛下見憐使臣職隨照用游覽江湖臣之願也帝喜從之即賜金牌一面銜筆封官名曰天下橫行無憂學士逍遙散祖落托秀才逢場飲酒遇庫支錢府給一千貫縣給五百文軍民不敬府縣不遵違者盡皆誅戮帝與金牌書名又賜錦袍玉帶羅傘龍駒從使二十餘人李白謝恩而出是日帝帶領文武隨駕送白出城作詩送別云旌旗搖影映停驂送別朝門酒半酣衣錦還鄉卿莫久休將春色散江南帝作詩畢賜酒送白上馬白謝恩亦吟詩一首以別帝右承謝皇恩出帝都金花銜酒送程途君王義念天心順四海清寧絶寇徒得意承恩君寵我幾番金殿醉丹墀錦衣玉帶還鄉里羅傘銀鞍出轉途李白吟畢辭別而去玄宗回駕白自準備鞍馬前進府縣支錢逢場飲酒行樂還鄉不一日已到錦州下馬入堂拜見賀知章一家甚喜畢竟後來如何總評帝與貴妃正賞宴間偶接番書競無識者惟李白讀之隻字不差染毫灑翰答書一筆而成眞中國奇才也契丹君臣見之何敢仰視乎吾乃知銜手調羹宰臣捧硯不爲過也 

第一〇二回	華陰李白倒騎騾	卻說李白還鄉日往月來不覺半載有餘意欲閑游逍遙遣興遂別了賀知章身藏金牌帶領從人二十騎一騾兒扮爲學士任意游樂無日不醉忽至華州界口人報華陰徐知縣十分利害人不敢犯白問有甚事故鄉人答曰此人山東人氏姓徐名文罕自到任後貪財好色終日飲酒不理民訟若有相犯者輒重加垂撻不與分別曲直百姓極受其害白聽聞怒曰吾去除了此人留之何益遂交從人躲在一處乃自倒騎騾兒只在縣前往來游走原來衙門淺近吏卒雖不敢言文罕自于公廳看見是一醉漢如此模樣速喚侍從之人與我擒來不移時將白拽至階下文罕喝令將此醉漢下于獄中待他酒醒問之供招明白來日决斷當下獄官收入便將李白行鞭勘問白曰吾得何罪將吾如此拷打獄官曰理法所致如此不于吾事徐知縣要汝供招明白來日擬律自曰旣要招狀何難之有遂具紙筆以對其供狀曰供狀儒生姓李名白年當弱冠素習文章舉筆揮毫神號鬼泣家屬錦州長自西川昔年一舉跳龍門當日三宣臨帝闕書文能靜燕番作賦兼扶社稷錦袍玉帶時常衣銜膳大厨爲飲食登筵幾遍醉丹墀內宦扶歸宮裏歇賜酒親蒙銜手調羹書答番家楊太師當朝磨墨高太尉對聖穿靴天子殿前尙容吾走馬華陰縣裏到不許吾騎騾想知縣賽過皇帝若要問我情由共汝同到帝闕所供是實白寫供詞交付獄官看了驚得面如土色膽碎心寒慌來納頭便拜哀告大人饒吾性命可憐小卒蒙縣遣發故犯尊顏萬望憐憫白曰不乾汝事可將供詞送與徐文罕觀之獄官去不移時只見徐文罕匍匐而來拜入獄內文罕曰某實肉眼冒犯尊顏甘當死罪是時衆貳官聽知皆來拜告白乃取金牌付與衆官看了一遍人人吐舌個個低頭一齊羅拜于堂下衆等死罪萬望見憐白微笑曰汝等受國奉祿卻皆詐取民財爲民父母如此倚托官權上欺國法下害良民罪之一也終日醉鄉不修縣事罪之二也惟求賄賂以是爲非舉往錯直罪之三也恣己溫飽酷衆饑寒罪之四也平人行徑騎越縣門喝令捉獲入獄拷問情由無故入人之罪不遵法律務是猖狂罪之五也有此五罪惡在其爲民父母乎衆官告曰吾等不敢再犯大人甘當死罪白曰若改前非饒汝之命衆官拜謝設筵管待白與文罕衆官正飲酒間忽報朝廷遣使召白歸朝白遂別了文罕隨使直至長安見帝帝曰卿別一載朕心如隔三秋朝夕思憶晨昏挂念白曰臣念陛下亦然帝曰卿有大功未得重職朕心每自怏怏今賜卿一大厦建立府門就在皇都居住白曰臣是酒徒早晚恐失朝賀之禮實爲不便帝曰隨卿之意卿或失禮朕亦不責白曰君臣之間禮法所制臣安敢如此自是帝與白朝夕飲宴吟詩恣樂閑游時值中秋帝邀白同上龍舟到長江玩景夜江天一色皓月如銀風清露爽此景難描鸞簫輕品鳳管清吹公侯把盞采女擎杯白喜不自勝遂對帝吟詩一首詩云中秋月轉二更初夜玩龍舟勝軸艫萬里銀光垂玉露一天星斗入冰壺城邊檟密風聲細江面波澄月影孤不用舉梯旁牛斗星辰落落伴江湖帝亦吟詩一首云江風初起浪痕微水浸清天月影低萬里波澄無盡處龍舟游賞碧琉琉此時帝歡笑不止酒酣之次命樂人來唱舞于前帝謂白曰朕自削平內亂即位以來雖有此樂之奏每未盡善知卿精通音律蓋與朕教之白曰臣無甚才能但六藝之法幼曾習學略曉一二陛下有命臣敢不從帝遂更置左右教坊令李白教俗樂揀選樂工數百人帝自教法曲于梨園謂之梨園子弟居于宜春北院帝每在教坊與諸子弟詼諧爲樂當日帝與李白并諸子弟正在游樂忽聽長安城中奏軍情河南銜史李隨表稱報范陽節度使安祿山自號東平郡王置官立士反背朝廷其兵甚銳攻陷州縣望風瓦解早爲堤備帝大驚曰祿山反叛羽翼衆多實爲腹心之患當時未知如何拒敵總評人臣務引其君以當道玄宗置左右教坊以親教之一時大臣不能格心而防微昧于所職矣 

第一〇三回	安祿山范陽作反	安祿山本營州柳城胡種姓康氏其母阿史德爲丕居突厥禱子于軋犖山及產有光照穹廬鳥獸皆鳴母以神人所命遂家于軋葷山其後父死隨母改嫁虜將安延偃故更名安祿山幼性蹇驕習俗暴黠志存攻伐日事射獵能臆度人通六國番語身體肥大腹垂過膝能爲胡旋之舞步走如飛自開元中從張守圭討奚契丹敗績守圭奏請斬之祿山臨刑呼曰大夫欲滅奚契丹奈何便殺祿山乃更執送京師宰相張九齡批曰昔穰苴誅莊賈孫武斬宮嬪守圭軍令若行祿山不宜免死帝惜其才意欲赦之九齡固爭曰失律喪師不可不誅且其貌有反相不殺必爲後患史官有詩云知己知人眞杰士先明預曉得心丹九齡相輔爭天下曾向長安識祿山帝曰卿勿以晋王夷甫識石勒枉害忠良若斬此人非安唐之計也帝再三以言論之九齡指祿山曰汝可盡忠報主勿生異心若有異心隨早晚必取汝頭祿山喏喏連聲而退卻說祿山自能巧言令色阿附人意人多譽之由是帝益以爲賢累遷節度之職輒建大功至是又入朝面君帝賜黃金百斤蜀錦千匹自後寵待尤厚謁見無時忽一日祿山奏言去秋營州蟲食田苗臣焚香祝天稱言臣若操心不正事君不忠願使蟲食臣心若不負神祗願使蟲散無影祝罷不過二日即有群鳥從北飛來食蟲立盡帝聞奏深信其忠遂得出入宮掖帝指其腹問曰此胡腹中何所有祿山答曰有赤心耳一日宣召入禁帝與貴妃并坐祿山先拜貴妃帝怪而問之祿山曰胡人先母而後父安敢失禮帝不知祿山有顧慕貴妃之意被其瞞過益加寵愛貴妃在後宮見祿山之來亦以目送情乞祿山爲養子因是出入無禁時帝春秋鼎盛色欲浸衰而祿山年富力强肢體充實貴妃遂與之私通情好日密嘗與貴妃對食或通宵不出頗有丑聲著聞于外帝亦不疑也或時帝與貴妃共坐祿山侍側帝戲指貴妃乳曰軟溫新剝鶏頭肉祿山對曰滑膩初凝塞上酥貴妃笑曰堪笑胡兒只是酥帝亦爲之大笑祿山當自稱三百斤貴妃以錦繡爲大襁褓裹祿山于內使宮人以彩輿異之帝聞後宮喧笑問其故左右以貴妃三朝洗祿山兒對帝自往觀之大悅賜貴妃洗兒金錢時有詩以誚之云禁宮花發艷陽天碧眼胡奴日醉眠不識青巾爲世玷臨朝慨賜洗兒錢是時貴妃之兄楊國忠爲相碌碌無所建明素與祿山不合仇怨愈深數言祿山欲反帝不聽反擢祿山爲平盧范陽河東三道節度使錫爵郡王兼河北采訪處置使祿山旣兼領三鎭 日益驕恣自以曩時不拜太子見帝春秋高邁頗有內懼又見武備墮弛有輕中國之心以帝待之甚厚欲俟帝晏駕然後作亂正值楊國忠屢言祿山且反帝又不聽國忠遂以事激之欲其速反以取信于帝至是祿山决意遂反其部下驍勇戰士八千餘人一可當百周尙莊孫孝哲爲腹心史思明安守忠李歸仁蔡希德牛延玠向潤容李廷望崔乾祐尹子奇何千年武令珣能元浩田承嗣田眞阿史那承慶爲爪牙時值奏事官自京師還祿山囗詐爲敕書出示諸將曰朝廷今有密旨令祿山將兵入朝討楊國忠汝諸將士宜協力相助如不從者斬首示衆衆士聽聞愕然相顧莫敢異言皆曰唯命是從于是發所部兵及奚契丹計十五萬反于范陽遂命賈循守范陽呂知誨守平盧高秀岩守大同閱兵練將歃血誓衆引兵而南但見步騎精銳烟塵千里時承平日久百姓不識兵革河北州郡望風瓦解早有人報入長安帝召宰相謀之楊國忠曰今日反者獨祿山一人而已將士皆不欲也不過旬日必傳首詣行在帝以爲然正值安西節度使封常清入朝帝問以討賊之策常清對曰祿山烏合之衆其勢不久請得一人詣東京開府庫募驍勇之土挑馬棰渡河計日取逆胡之首以獻闕下帝聞奏大悅遂使常清爲范陽平盧節度使直詣東京募兵旬日之間得六萬餘人乃斷河橋以爲守禦之備卻說祿山軍馬日行五十里于路劫掠將來徑取藁城當山太守顏杲卿慌急召長史袁履謙商議曰今日祿山軍到當復如何履謙曰祿山遠來其勢疲敝宜深溝高壘不與之戰以老其師然後遣人從間道至平原連六郡之兵斷祿山歸路以緩其西入之謀須得一驍勇之將從而擊之此以逸待勞可全勝矣杲卿曰誠如是國家之福也君可竭力相輔勿生異志它日富貴與君共之履謙曰謹受教願施一臂之力言未絶翟萬德出而言曰大人勿慮吾觀祿山之兵如弱草耳親提一旅之師盡斬其首懸于軍門某之願也杲卿大喜曰吾得君來相助高枕無憂矣杲卿素知萬德勇猛過人即命爲先鋒結連馮虔賈深崔安石張通幽等共起兵八萬前來抵敵卻說祿山兵過雲亭正逢太守顏杲卿軍馬兩下擺開陣勢唐將翟萬德出馬使開山大斧賊將何千年出迎戰不數合千年敗走安守忠出馬接戰又敗萬德驅兵掩殺賊兵敗退去三十餘里杲卿收兵下寨卻說安祿山與史思明日翟萬德何等人也報曰只藁城一勇夫耳祿山曰用何計可擒之思明日可來日再退二三十里卻以伏兵勝之祿山曰顏杲卿乃平原太守眞卿之兄也曾習用兵之要見此山勢險惡怎肯追趕唐兵欲斷吾糧道吾今有奇計可斬萬德遂喚何千年可如此而行……又喚安守忠領計去了祿山思明自領前兵一路下鐵蒺藜外多設鹿角以爲久住之計未知勝負如何總評玄宗不能誅祿山而反收爲養子污辱宮禁爲天下笑已不足齒至楊國忠激之爲亂以取信于上罪亦浮于叛逆矣 

第一〇四回	祿山計困顏杲卿	卻說翟萬德連日領兵搦戰賊兵亦自堅守不出顏杲卿喚萬德曰古人能取勝者大半皆因斷糧之故）今哨馬回報賊兵自馬頭山運糧到寨爲久遠屯住之計以待契丹兵汝今夜領五千軍馬往馬頭山後絶斷糧道賊兵自亂萬德領計去了當夜初更遙望馬頭山後遠遠哨之果見無數糧車相接而行萬德引兵自山谷中殺出賊兵大喊盡弃車而走萬德便分一半軍押送糧車一半追趕賊兵不上一里之地前面山窄車仗橫截馬不堪行下馬步進車仗兩下火起萬德等上馬依回舊路山僻之間車仗已自截住火光迸出萬德引軍奪路而走一聲炮響安守忠左出何千年右出萬德逞勇殺條血路一人一騎而走人困馬乏正逢祿山交馬不上數合一槍中萬德戰馬萬德翻鞍落馬被步軍亂刀齊下乃死于非命原來翟萬德所分一半兵至半路被史思明截住故盡皆投降于山谷中奪其衣甲卻令賊兵裝束詐作唐兵旗號從小路回寨唐兵見是本部人馬大開寨門軍馬涌人放火殺人顏杲卿大驚急上馬走時前面何千年兵到不敢迎敵殺向小路而走前面安守忠軍又到杲卿不能前進倒退回馬頭山後祿山引軍殺到杲卿四下無路只得勒兵于馬頭山扎住死連山谷唐兵大敗十死八九原來此山只有一條路人去四下無路險峻不可行上面惟有泓泉只可容百人飲水此時杲卿六七千人如何飲得敷人馬渴乏祿山截住歸路杲卿仰天嘆曰吾走于絶地矣史官有詩嘆云妙算祿山不等閑杲卿受困馬頭間英雄自是無人敵猶似當年九里山馮虔賈深二人言曰昔漢耿泰受困拜井得甘泉今日何不效之顏杲卿從之至山頂扣泉拜而祝曰杲卿今奉天子明詔追殺賊兵不期誤陷于此軍士渴乏缺水充腹若蒙皇天垂祐神明鑒察憐此六七千人性命望賜甘泉爲飲若杲卿命合如此甘泉枯竭某當自刎于此矣祝罷須臾甘泉涌出取之不竭因此各個不死卻說祿山在山下四面圍定尋問土人土人說此山上只有一泉可容百人飲水多則不敷祿山喜曰唐朝合休吾擒杲卿必矣卻說崔安石聽知顏杲卿被困于馬頭山便欲將兵救之張通幽曰今祿山會合契丹實欲先取河南即目契丹之兵已到若撤兵去契丹乘虛以斷其後爲禍非小不若詐降此計極妙某引五千人馬徑到契丹寨詐降崔安石從之隨即便行先使人報知契丹主思力是時思力召張通幽解甲而入通幽泣而言曰今崔安石等妄自尊大常有殺害之心故來投降于大王共扶東平郡王思力曰你來投降有何功勞通幽曰安石所領軍馬虛實之事某已知之只今夜引蕭龍李豹二將軍引五千人馬情願前去劫寨便是功勞如到唐寨自有內應思力大喜便叫蕭龍李豹二將爲先鋒引軍同張通幽前去蕭龍李豹叫通幽兵在後便自行程是夜二更前軍迳奔唐寨通幽到門首大叫開門只見寨門大開通幽一騎馬先入蕭龍李豹二騎搶入寨中之時只聽得一聲叫苦連人和馬都陷入坑中背後人馬都陷于坑內死者無數卻說張通幽自後寨殺來崔安石兵兩下齊出契丹五千之兵多有降者蕭龍李豹自刎而死遂引得勝之兵卻扮作契丹之兵徑來寨中思力大王只道自的兵回走出帳來卻被唐兵擒之捉來寨中見崔安石安石下階親解其縛以好言慰恤說朝廷多知大王忠義何故順賊人也思力惶恐伏地安石曰王可招安本部人馬兵已招至重加賞賜死者盡埋了思力曰今某願爲先鋒可擒祿山安石大喜便令契丹兵爲先鋒唐兵斷後投馬頭山來是夜三更到賊寨使人報知契丹領兵到祿山大喜日唐室合休杲卿可擒矣叫請思力大王入寨祿山正欲問之思力引兵殺將起來祿山大驚急切傳不得號令飛馬望西便走番兵唐將一齊大進殺得賊兵四分五裂各自逃生皆尋歸路卻說祿出手無軍器腰間只存得副弓箭走得慌速箭又落了只剩得空壺祿山望山谷中而走背後引軍趕來崔安石見祿山手五軍器飛馬挺槍趕來看看趕上祿山虛取弓拽滿數番安石連躲之間見無箭到便知祿山有弓無箭卻乃帶住槍拈弓搭箭射之祿山聽得背後弓弦響急閃馬回身箭如飛到祿山以手一接接箭在手卻將搭上弓弦便射安石趕近望面門上盡力射之安石措手不及應弦落馬祿山回一箭射安石下馬欲回尋其首級唐兵隨後大至祿山手無寸鐵不敢相殺而退唐兵救安石去了不來趕祿山卻說崔安石到寨中拔去箭血流不止而死顏杲卿下山追殺賊兵直至半途而返卻說祿山折了一陣人馬于路收拾衆兵史思明何千年安守忠皆至共說前事祿山曰雖然兵敗一陣卻殺了崔安石翟萬德折了唐兵一臂此一路兵暫自停止遂引兵直至洛陽原來洛陽將士守禦無策一聞祿山兵至望風歸附遂被祿山擄之乃自稱大燕皇帝改元聖武卻說顏杲卿起兵方才八日守備未完賊將史思明蔡希德引兵皆至城下杲卿告急于王承業承業欲竊其功利于城陷遂擁兵不救杲卿晝夜拒戰糧盡矢竭四面攻打其城遂陷賊縱兵殺萬餘人執杲卿及袁履謙等押送洛陽祿山數之曰汝自范陽戶曹我奏汝爲判官不數年超至太守何負于汝而作反邪杲卿聞言嗔目駡曰汝本營州牧羊羯奴天子擢汝爲三道節度使恩幸無比何負于汝而反我世爲唐臣祿位皆唐朝所賜雖爲汝所奏豈從汝反邪我今爲國討賊恨不斬汝何爲反邪這臊羯狗何不速殺我祿山大怒喝令武士將杲卿并袁履謙等縛于中橋之柱剮之二人至死駡不絶口顏氏死者三十餘人靜軒讀史至此有詩爲證云堪嘆顏公志未酬出師不料敵人謀常山尺地雖恢復損將傷兵一旦休思明旣克常山引兵擊諸郡之不從者于是鄴郡廣平巨鹿上谷博陵文安信都等郡復爲賊守是時諸郡連次發表告急玄宗升殿近臣奏知帝乃宣大將軍郭子儀入朝商議帝曰河北郡臣各上表文奏言安祿山僭稱帝號占據洛陽今遣史思明諸賊進圖饒陽指揮各處調練軍馬陷了常山顏杲卿已死復陷九郡卿有何策可退子儀曰祿山爲亂癬疥之疾也何足介意臣得一大將勇冠三軍力敵萬夫使六十斤銅刀騎千里驊騮馬開兩石鐵胎弓藏三個流星錘臨敵則百發百中太原人也姓李名光弼臣乞保此人爲先鋒臣親統三軍必要生擒祿山帝大喜便宣李光弼面君至殿下拜畢宣上殿視之其人身長八尺黃晴黑面猿臂狼形帝賜以金甲錦袍加爲節度使前部大先鋒于是共子儀辭帝引大軍十五萬會合州郡分道守把子儀進取東京光弼分兵先出井陘來定河北未知勝負如何總評顏常山被困馬頭軍士焦渴扣泉得水義動山靈特以承業忌功援兵不至晝夜拒敵糧盡矢絶而陷于賊手非天付完節以成其足歟 

第一〇五回	眞源令張巡起兵	是歲天寶十五載春二月賊將史思明領衆在常山去城五十里分作三寨專等唐兵到來先說李光弼將番漢步騎萬餘人太原弩手三千人出并陘口直至常山常山團練之兵捉得賊將安思義押解唐營來見光弼光弼遂問思義破賊之計在旦夕汝若有策可用吾不殺汝矣思義曰大夫士馬遠來疲敞猝遇大敵恐難當其鋒不若移軍入城早爲備禦先料勝負然後出兵胡騎雖銳不能持重苟不得利氣沮心離是時乃可圖矣吾料思明先鋒明早必至而大軍繼之不可不留意也光弼聽言大喜乃釋其縛隨即移軍入城準備拒敵原來史思明聞知常山不守立解饒陽之圍會合三萬餘騎直抵城下喊聲大震光弼在城上高聲大喝五百弩手齊發射之箭如雨下人不敢近賊兵稍退二十餘里正值土人報有賊步兵五千自饒陽來至九門可從間道擊之即得全勝矣光弼聽知遂遣驍勇步騎五千偃旗息鼓并乃潜行行至逢壁之時賊兵正在解甲午食一聞唐兵猝至人不及甲各個驚慌奔走自相踐踏後面驅兵掩殺死無遺類卻說史思明探饒陽兵俱喪挫動銳氣遂領兵退入九門時常山九縣七附官軍惟有九門藁城二處爲賊所據光弼亦按兵不動只于數處練兵固守卻說安祿山自入洛陽劫掠數郡日以殺人爲事譙郡太守楊萬石舉衆投降祿山大喜遂與商議進攻之策萬石曰洛陽受敵之處恐不可久守近有眞源縣令鄧州南陽人也姓張名巡其人謀猷深遠勇冠三軍若取得此人爲用可决西人之計成帝業矣祿山從之即遣萬石持檄招諭詐擢張巡長史之職參謀軍中從事卻說張巡在眞源正與從人勸農講武修理民事忽報安祿山遣楊萬石持檄前來招撫巡接入相見禮畢萬石告言賊勢浩大難與爲敵可西迎賊保全富貴巡大駡曰賊奴作亂汝不能盡忠報國反來檄我恨不啖汝之肉吾誓殺此賊以伸己志即將萬石斬之隨率吏民哭告于玄元皇帝廟起兵討賊巡與衆人商議定計鄉耆進曰山川之形勢不同將兵之攻守亦異某常叩之夷虜地之險阻未能周知比江淮之地道途平坦山川廣漠虜騎奔馳衝突莫銜江淮之地宜守而不宜攻此去據淮而守是以心戰爲上策惟請詳之巡曰此計甚妙旣承指教明日到大教場中招集義兵就要起程不可違誤大事便遣人將招軍榜文遍貼其文曰眞源縣知縣張巡爲招募義兵保障地方事嘗謂將不可以易求亦不可以輕任夫將者國之安危所係民之性命所關是以折衝禦侮衛國保民者惟在將之得人也豈可以易求而輕引今也國家多故羽檄交馳其間有藏鋒畜銳而隱于山林者有掩迹埋名而避其權勢者有敢死而樂傷者有接武而齊列者有會乘忿怒而欲快其志者有干犯刑憲而欲逃其罪者有才技兼人能負重而致遠者有逾高絶遠輕足善走者有能漬破金故絶滅旌旗者有死將士之子弟欲與父兄雪恨者如此之人各聚一方爾宜拔茅連茹獻玉投珠巡也量其才而用之因其器以使之人人將見全師丑虜報捷宸聰功之大者授之以國士功之次者優之以金帛嗚呼拔爾類于衆人之中流爾芳于千載之後豈不偉哉盛哉故諭左右將榜文挂在門外旬日之間四方樂從之士數千餘人只畏無將任用正思慮間人報有二壯士前來投軍看其身長九尺膀闊數圍甚是雄偉巡曰此天祐我當成大事喚至堂下問其來歷一人答曰某姓南名霽雲魏州人氏今因胡奴作亂民不聊生事有關心恨嘗切齒聞知大人募士特來與朝廷出力言未絶那一人答曰小人涿州人氏姓雷名萬春雖爲太平之民曾聞戰鬥之事勇能戮刀義不顧身聞知大人募士特來報效巡曰汝有何能各在帳前試說一遍霽雲曰兵者凶器將者危任是以器剛則折任重則危故善將者不恃强不挾勢寵之而不喜辱之而不怒見利不貪見美不淫以身徇國一忠而已巡大喜曰眞將軍也又問汝有何技藝萬春曰用兵之道尊之以爵贍之以財則士無不至矣接之以禮勵之以言則士無不死矣蓄息不倦法者畫一則士無不服矣先之以身後之以人則士無不勇矣小善必錄小功必賞則士無不勸矣巡曰眞棟梁之大材也汝二人可換了大服隨即起兵大小三軍聽吾號令今因逆胡作亂凶焰滔天長驅而南遂膻河洛竊據神州控引幽朔欲潜盜其神器特冒犯我天皇當憫生民塗炭宗社丘墟今率爾等保障江淮務使行者不變耕者不息我本保民爾反需民違吾號令悉皆斬首衆將皆拱手聽令人人喝采個個爭强靜軒有詩云唐祚東南勢已傾一時豪杰枉輕生將軍志在吞胡虜豈望烟凌勒後名是時巡以南霽雲雷萬春爲先鋒操兵練將率領一千餘人即日起程離了眞源望前進發隨路拒敵行了數日已至雍丘乃與銜史賈賁合兵一處相誓討賊卻說雍丘令姓令狐名潮馬邑人也先爲賊所攻抵敵不過舉城降賊有人報巡言令狐潮之妻子尙在城內巡欲害之乃使人探視果實遂入城搜出盡皆斬之時賊兵布散各無定處令狐潮探聽巡兵已至大怒遂引兵二千直來攻城卻說張巡在雍丘城中聽知令狐潮軍馬到來喚賈賁商議賁曰大人放心賊雖有萬夫之勇何足懼哉吾觀南雷二將果是驍勇可以迎敵巡喚南霽雲雷萬春二人自誇胸中武藝不讓古之趙雲許褚巡重賞了令霽雲與萬春引兵千餘離城迎敵巡自引一軍當先兩邊陣圓令狐潮出馬橫擔大斧厲聲高叫誰人出馬對陣中馬上一人頭戴鐵盔身披鎧甲手執丈八蛇矛騎青驄馬用槍招令狐潮曰吾乃鄧州南陽張巡也領兵西迎賊寇在此經汝附賊寇先來殺汝妻子然後殺汝汝這厮來得正相應的潮笑曰只說誰人軍馬到此原來是張大人你近前來吾有一言汝可靜聽如今天下大事已去其如天道何聽某之言不若相從我覓一富貴汝心下如何巡厲聲大駡曰你這賊奴奔走于利祿之間乞哀于權勢之門負天大之恩犯滔天之罪不知天道哪曉人倫敢來欺我說我潮曰吾以好言相勸反成見駡吾見你馬已無芻軍已無糧一旅孤軍安能擋我大勢人馬哉言罷掄大斧徑殺過來張巡叫回軍望陣中走陣門復開令狐潮徑衝過來陣勢忽分兩下而走未知究竟如何總評人倫之道同條共貫秦漢以後學者不能知也巡之言及此則巡之才識豈特馭軍而已乎 

第一〇六回	張巡縛草計取箭	令狐潮遙望中央一簇紅旗料是張巡只望紅旗而趕抹過山脚紅旗扎住忽地分開中央忽見青驄馬一員將挺槍躍馬直取令狐潮大呼曰吾乃魏州南霽雲賊將休走令狐潮舉大斧來迎戰不數合氣力不加撥馬回走霽雲從後趕來喊聲大舉兩下兵複合潮衝出前面一將截住去路乃雷萬春也潮縱橫不得脫仰天嘆曰吾今死于此地矣忽聽得東南角上喊聲大震唐兵紛紛亂竄潮看時一彪軍殺到爲首賊將紅袍鎧甲持點鋼槍乃李歸仁也歸仁引生力軍大殺一陣敵住唐兵令狐潮得脫收住衆兵與歸仁遠退五十餘里巡把軍馬屯在雍丘城中其城上立起了木栅分門堅守防賊人攀緣入城卻說令狐潮雖敗一陣人馬衆多退去三日復與賊將李懷仙牛延玠向潤容領四萬餘衆奄至城下唐兵大懼巡曰賊兵精銳彼衆我寡有輕我之心今出其不意擊之彼必驚潰賊勢小折然後城可守也乃使千人登城自率千人分爲數隊開門突出巡全裝披挂持槍上馬身先士卒直衝賊陣人馬大潰懷仙等領衆逃回正值有土人告懷仙曰此孤城也兵不滿百其勢不久何以退爲懷仙聞言大喜次日復令人馬汹涌而至蟻附攻城巡令軍士將草把灌油點火投下城去賊不得上相持月餘雷萬春進曰城中箭已射盡如今賊在城下各門攻打如之奈何巡曰汝等勿驚速與我縛草人數百盡把黑衣穿在草人身上黃昏左側墜下城去賊人只疑官軍下城必來攻射哄彼箭來回射賊衆此釣龍設餌之計也萬春曰此計甚妙可速行之巡縛草人三百并用青布爲衣各執器械裝束宛然活態安于城上是夜一更以後城上擂鼓吶喊火炬齊明一帶人馬擺開賈賁驚曰倘或賊兵扳緣入城如之奈何巡曰吾料賊人雖衆有勇無謀深夜必不敢入吾等酌酒取樂萬無一失卻說賊人聽得城上擂鼓吶喊懷仙盡發弓弩手亂箭射之箭如雨發巡叫收拾草人遍身似釘排草以數計之可得三萬餘雙支比及報知懷仙衆賊時已天明不見動靜衆賊懊悔自責嗟呀不已史官有詩贊云知報君恩不顧身張巡收箭妙通神只憑三尺龍泉劍掃盡强胡萬里程巡得箭三萬餘只時賊折箭四五萬霽雲等稱賀巡曰此乃小術不足爲奇霽雲曰雖古之孫吳不能及也卻說張巡在雍丘與賊兵相持六十餘日大小三百餘戰帶甲而食裹瘡復戰賊將李歸仁謂懷仙曰雷萬春在城上被我等射六箭都中在他面上身也不動初然只說是個草人後來仔細視之卻是雷萬春觀于此人則主帥令嚴可知此城用何計破之懷仙曰吾等只說自己高强每每欺敵近見城中把蓬蒿當箭射來只疑他箭已盡不曾提防卻被使計哄了射傷左眼看此城實是難取莫若收拾殘兵東向與楊潮宗合兵一齊攻伐如何歸仁曰此言正合吾意遂與令狐潮向潤容牛延玠領了人馬潜夜逃去次日巡知遣南霽雲領兵追之獲胡兵二千人而還軍聲大振保守雍丘不在話下且說郭子儀李光弼二人還守常山賊將史思明收拾散卒數萬隨後繼至子儀聽知與衆將商議破敵之策光弼曰逆賊有勇無謀且按兵勿動深溝高壘以待之賊來則守去則追之晝則耀兵夜砍其營此爲上策子儀用其計如此數日果然賊兵不得休息子儀曰吾觀賊人今已倦矣可以出戰次日子儀親自披挂綽槍上馬領精兵二萬與賊戰于嘉山大破之斬首四萬級捕虜千餘人思明墜馬奔走博陵李光弼引兵圍之軍聲大振于是河北十餘郡皆殺賊守將而降卻說安祿山在洛陽人報郭子儀李光弼復了十餘郡心中大懼乃召高尙嚴莊責之曰汝二人教我反以爲萬全之計今守潼關數月不能前進北路已絶諸軍四面雲集萬全何在尙莊聞之大驚默然無語田乾眞進曰大王之言謬矣自古帝王經營大業必有勝負豈能一舉而成如此之易乎且尙莊等皆佐命元勛一旦絶之諸將聞知皆懷驚疑誰共大王爭取天下邪祿山聞言回嗔喜曰非汝斯言幾陷忠良以誤大事也即置酒酣宴待之如初遂議弃洛陽走歸范陽之計正在猶豫忽報尹子奇武令珣孫孝哲李延望數人攻陷數郡又皆來報捷祿山遂止卻說玄宗升殿近臣奏曰今有賊將崔乾祐在陝兵不滿四千皆老弱之士不設提備何不遣一驍將領兵襲之破賊易矣帝從其奏即遣使催節度使哥舒翰提兵以復陝洛之地翰入朝見帝曰祿山久習用兵豈肯無備是必羸師誘敵之計臣若往戰正墜其計中耳且賊遠來利在速戰官軍據險利在堅守况賊勢日蹙將有內變因而乘之可不戰而擒也要在成功何必務速今諸道徵兵尙多未集且請待之帝曰汝有畏縮之心故此巧語果實何時可破賊邪翰曰時勢不同臣盡忠報國萬死不辭何敢推托是時帝聽楊國忠讒言以賊方今無備而翰逗留不進將失機會仍遣中使促之翰不得已撫膺慟哭乃引精兵二萬出關迎敵未知勝負如何總評兵識將意將識士情役之而往如手使指兵將相習人自爲戰器械甲仗皆取于敵是巡當日之言也而縛草收箭特其一斑耳 

第一〇七回	哥舒翰靈寶戰賊	是時夏六月間東風徐起出馬趲行已牌左側哥舒翰自在前軍望見塵頭起便將人馬擺開陣勢問鄉官道這是哪裏鄉官回答前面是靈寶後面是西原翰傳令叫寵忠將餘兵一萬押後親自出馬于陣前與王思禮將精兵五萬兩勢下擺開敵軍到處哥舒翰看了大笑衆將問將軍何故哂笑呼翰曰吾笑乾祐所出之兵不過萬人什什伍伍散如列星或疏或密或前或後以此等軍馬爲前部與吾對敵正如驅羊與虎鬥也遂自縱馬向前打話賊兵擺開乾祐當先出馬翰駡曰安祿山反國之賊你等事他正如孤魂隨鬼耳乾祐大笑曰你等乃唐鼠輩也哥舒翰大怒拍馬向前來戰乾祐二馬相交戰不數合乾祐詐敗退走翰趕將來衆軍先退唐軍掩至乾祐押後擋抵約走十餘里乾祐回軍又戰數合而走王思禮拍馬向前諫曰乾祐誘敵恐有埋伏翰曰敵軍只如此雖有十面埋伏吾何懼哉趕至靈寶谷口忽一聲鼓響賊將李廷望一支軍出來接應哥舒翰回顧王思札曰此即埋伏之軍吾不斬賊誓不罷兵催軍前進乾祐廷望擋攔不住迤邐望後便退時翰用氈車駕馬使爲前驅欲以衝賊日正當午東風暴急哥舒翰只顧趕前面敗走之兵各自認隊伍而去翰叫催促後軍上來寵忠趕上窄狹處見兩邊都是蘆葦寵忠兜住馬對從人說道節度欺敵此去有失從人曰我聞敵軍甚畏不足懼也寵忠曰南道路狹山川相逼樹木叢雜恐防火攻哥舒翰省口而言曰汝言是也卻欲回軍只聽得背後喊聲起望見草車數十乘塞住氈車之前一派火光兩邊蘆葦中皆著烟焰漲天官軍不能開目妄相殺死者不計其數哥舒翰冒烟突火而走背後乾祐趕來軍馬擁并將來且說寵忠急奔回關上火軍中一軍攔路當先乃賊將武令珣也軍兵大亂奪路而走哥舒翰見氈車一路都著便偷小路而走王思禮來救氈車正迎著賊將田承嗣攔路交馬只一合刺殺王思禮直殺到黃昏左側方才收軍殺得尸橫遍野血滿河渠靜軒先生看史至此有詩云靈寶西原用火攻氈車燒毁笑談中濃雲撲至山川黑烈焰飛來宇宙紅不至哥舒誇勇力故教乾祐挺威風直須打入潼關上同助胡兒建大功哥舒翰收拾敗殘百餘騎走入關內乾祐引兵乘勢追之進攻潼關翰不能支爲蕃將火撥歸仁所執俱送洛陽祿山問翰曰汝常妄自尊大每每輕我今日被我所擒汝心服否翰伏地曰臣肉眼不識聖人故至此耳祿山笑曰汝言不妄誠實之人也吾免汝死罪肯事吾否翰曰肯留殘生願施犬馬之報祿山遂封翰爲司空于是河東華陰馮翊上洛防禦使皆弃郡走盡爲祿山所有卻說天寶十五載六月玄宗升殿近臣報奏賊入潼關楊國忠等皆未之信忽哥舒翰麾下來告急內外紛紛帝又不時召見比日暮又聞賊兵將至帝始懼乃召宰相謀之楊國忠曰賊入潼關進逼長安事已急矣請陛下幸蜀權避其鋒帝曰不可舍百官而去此何幸哉國忠曰賊已至近己身尙自難保豈惜百官乎今賊勢猖獗無人可敵早爲定計帝深然之乃銜樓下制雲欲親征聞者皆莫之信帝封崔光遠爲西京留守德邊令誠掌管宮闈鎖鑰二更之次先命龍武大將陳玄禮整比六軍厚賜錢帛選閑廄之馬九萬餘匹比及天色平明帝獨與貴妃姊妹皇子妃主皇孫及親近宦官官人徑出延秋門其妃主皇孫之在外者盡皆弃之而去帝臨行之次口占滿庭芳詞一闋云金闕蕭條朱門岑寂翠華一旦飄蓬荒原曠野隨處離宮虎旅驚鳴宵旰生靈耗燕子巢空恨只恨漁陽鼙鼓震起戰塵紅四方無猛士奠安土宇汛掃腥風嘆繁華滿目逐水流東說甚珠圍翠繞粳迹萍踪傷情處野花啼鳥妝點蒺藜叢帝歌畢泣下左右皆泣高力士曰陛下因衽席之私遽起噬臍之禍今日之憾是爲徒然帝默然無答是日百官猶入朝門門開宮人亂出中外大擾皆不知帝何往自出逃匿崔光遠驚慌乃遣其子至洛陽見祿山邊令誠亦以管鑰獻之帝旣過便橋楊國忠即使人縱火焚橋帝曰人各避賊求生奈何絶其行路乎隨即令高力士用水撲滅之帝至咸陽望賢宮日已向中猶未得食國忠自市胡餅以獻于是野老爭進粟飯雜以麥豆帝與妃共食粗糧不能下咽皇孫輩爭以手掬食之須臾立盡時有父老郭從謹進言曰祿山包藏禍心固非一日亦有詣闕告其謀者陛下往往誅之使得逞其好逆致陛下播越是以先王務延訪忠良以廣聰明蓋爲此也臣猶記宋璟爲相數進直言天下賴以安平自頃以來在廷之臣以言爲諱惟阿諛取容是闕門之外陛下皆不得知草野之臣必知有今日矣但九重嚴邃區區之心無路上達事不至此臣何由得見陛下之面而訴之乎帝曰此朕之不明悔無所及矣遂慰諭而遣之從謹頓首拜謝帝命軍士欲詣村落求食夜已將半乃至金城縣內百姓皆走驛中無燈人相枕籍而寢貴賤無以分辨帝腹饑甚楊貴妃進荔枝數顆帝啖之甘美分賜近侍高力士曰一人之甜萬人之苦帝曰何謂力士曰此物產于閩廣與京師懸隔數千里貴妃酷嗜遠貢殊方不一二日飛馬遞到供給雖微勞民則甚臣故曰一人之甜萬人之苦也民間有詩云一騎紅塵妃子笑無人知是荔枝來陛下曾聞之乎帝爲之改容即日帝駕望前進發未知到得何處總評管子有言堂上遠于百里堂下遠于千里君門遠于萬里言壅蔽之爲害深也帝至此始聞郭從謹之言而悔何及乎 

第一〇八回	馬嵬驛楊氏伏誅	次日玄宗行至馬嵬驛將士饑疾不能行動皆懷憤怒陳玄禮與衆將共言此禍皆由楊國忠致有今日謀欲誅之猶豫未决忽值吐蕃使者二十餘人攔路互相啼哭跪在國忠馬前訴以無食國忠尙未及對軍士大呼曰國忠與胡虜謀反此賊不殺更待何日一齊奔向前共刺殺之以槍揭出其首于驛門外復來殺韓國秦國二夫人皆貴妃之姊妹時帝在驛庭聞外面喧燁鼓噪震地遂扶杖出馹門慰勞軍士赦其擅殺之罪令收隊伍軍士皆默然不應帝使高力士問之玄禮對曰國忠謀反貴妃不宜供奉願陛下割愛正法帝曰朕當自處之遂入門倚杖傾首而立沉吟半晌六軍合辭奏曰養亂者國忠招亂者貴妃臣等即殺國忠貴妃不宜侍側陛下若并誅之臣等奮力討賊矣帝曰貴妃常居深宮國忠爲亂貴妃何以知之高力士曰貴妃誠無罪然六軍旣殺國忠貴妃尙侍陛下左右豈敢自安願陛下審思之將士安則社稷安矣帝猶未忍六軍歡呼不已帝恐激變不得已乃命力士縊殺之力士承詔人執貴妃驅至諸佛堂逼令自經妃泣曰至尊何忍害我力土叱曰至尊爲汝所害故欲殺汝妃默然就死輿尸置驛庭帝召玄禮等入視之玄禮乃免冑釋甲頓首謝罪軍士皆呼萬歲于是始整部伍以爲行計後人有詩咏之曰秋風萬騎過漁陽天子西巡社稷荒恩寵豈因奇貨惜是非不爲祿兒防半方素練香魂斷三尺黃泉艷骨藏一念驕奢須得禍人君寧不戒包桑時帝哀戚彌切至忘寢食敕葬貴妃于馬嵬坡下次日將離馬嵬將士皆曰國忠將吏皆在蜀中須要防其報恨不可前往銜史中丞韋諤曰不如且至扶風徐圖進取衆以爲然帝乃從之不移時父老皆來遮道請曰今陛下遠奔百姓無主我等寧爲唐鬼不作虜民陛下請回宮闕保守宗廟陵寢不日勤王之師四合必能破賊今于此欲何往百姓號哭之聲聞數十里帝爲之按轡沉吟良久乃命太子在後面宣諭父老父老曰至尊旣不肯留某等願帥子弟從殿下東破賊以取長安若殿下與至尊皆入蜀使中原百姓誰爲之主須臾聚至數千人太子不可曰至尊遠冒險阻之地吾爲太子豈忍朝夕以離左右且吾尙未面辭當還告至尊更禀進止因涕泣淚下如雨遂回馬欲向西行建寧王倓太子之子與李輔國執鞚諫曰逆胡犯闕四海分崩不因人情何以興復今殿下從至尊入蜀若賊兵燒絶棧道則中原之地拱手授賊矣今郭子儀李光弼二人在河北與賊相拒不如遣人召還收西北守邊之兵與之并力東討逆賊克復二京削平四海使社稷危而復安宗廟毀而更存掃除宮禁以迎至尊豈非孝之大者何必區區溫清作兒女之戀乎廣平王俶太子次子亦勸太子且留于是父老一齊擁住太子之馬不得行太子乃使俶飛馬前去告帝此時帝去得不遠按轡以待太子來忽見俶至告以事故帝曰天命也非人力所爲乃命後軍二千人及飛龍廄馬以從太子且諭將士曰太子仁孝可奉宗廟汝等善輔佐之又使諭太子曰汝宜勉之勿以吾爲念西北諸胡吾撫之素厚汝必得其用太子聽言南向涕泣而已近侍左右之人無不下淚太子曰父皇善保龍體勉强飲食未知何日骨肉相聚帝亦嗚咽泣下于是父子相別太子去了韋諤力請天子幸扶風次日帝銜車馬至扶風又無高大房屋帝與近臣議事于茅屋中軍士觀望互相鎭 壓以爲觀笑公卿稍有觸犯于帝毆駡將士其士卒流言甚是不遜陳玄禮皆制服不住時值成都遣使貢獻春彩十餘萬匹至郡帝命布列庭上召諸將諭之曰朕今衰耄托任失人致逆朔亂常雖遠避其鋒卿等倉猝從朕不得與父母妻子相別跋涉至此勞苦至矣朕甚愧之且蜀路阻長郡縣偏小人馬衆多或不能供今聽汝等各自還家朕獨與子孫衆官前行入蜀亦足自達今日與汝等訣別可共分此彩以備資糧若歸見父母及長安父老爲朕致意各好自愛也帝言罷因泣下沾襟衆皆哭拜地下曰臣等死生願從陛下不敢有二帝沉吟久之曰願去願留任從卿意于是流言始息行了數日得至成都從官及六軍至者千三百人而已是時安祿山不意帝遽然西幸遂遣使只崔乾祐人馬且留潼關延至十日乃遣孫孝哲領兵入長安遂殺了妃主皇孫數十人刳其心以祭祿山之子慶緒驅百官宮女押送洛陽祿山封陳希烈張均張詔爲相其餘朝士皆授以官于是賊勢大熾西脅汧隴南侵江漢北割河朔之半然賊將皆是粗猛之士無深大之略旣陷了長安自以爲得志日夜放肆奢淫酒色專以寶賄爲事無復西出之意故帝得安行入蜀坦然無事太子北行亦無追迫之患卻說太子旣留未知所適建寧王倓曰殿下昔嘗爲朔方節度大使與彼將吏往往書柬相達俶略識其姓名今河西隴右之衆皆敗降賊父兄子弟皆在賊中恐生異變此一路决不可去獨朔方路近士馬全盛司馬裵冕今在彼處乃衣冠名族素抱忠義必無二心速往投之此上策也衆皆曰此言甚善殿下可從之于是星夜馳奔三百餘里得至彭原太守李遵出迎獻上衣食遂至平凉卻說太子至平凉時有朔方留後杜鴻漸水陸運使魏少游判官崔漪盧簡李涵數人相與謀曰平凉散地非屯兵之所靈武兵食充足若迎太子至彼處北取諸城之兵西發河隴勁騎南面以定中原此萬世之基業在此一時之舉也盧簡曰正合吾意金石之論也宜勸太子早往朔方舉事以遵馬嵬之命商議已定乃使李涵奉箋進上太子且籍朔方士馬甲兵谷帛軍資之數以獻之太子曰父皇在蜀此事可緩圖之鴻漸說太子曰朔方天下動兵處也今吐善請和回紇內附四方郡縣大抵堅兵拒賊以俟興復殿下若理兵靈武接轡長驅而進移檄四方收攬忠義之士則逆賊不足屠也太子曰吾有父皇在上此事安可行之衆皆曰留後之言是也殿下可即大位以承唐統以安衆心臣庶之幸也太子曰此事决不可行裵冕進曰今日將士皆是關中之人日夜思歸所以崎嶇從殿下遠涉沙塞者欲冀尺寸之功若一朝離散不可復集願殿下勉徇衆心以爲社稷之計箋凡五上太子乃許之至是鴻漸等奉太子至靈武是日即位號稱肅宗皇帝遙尊玄宗爲上皇天帝大赦天下改元至德以杜鴻漸崔漪并知中書舍人事裵冕中書侍郎同平章事是時塞上精兵皆選入討賊惟餘老弱守邊文武官員不滿三十人披草萊立朝廷制度草創武人驕悍大將管崇嗣在朝堂背闕而坐言笑自若監察銜史李勉奏彈之係于有司帝特赦之嘆曰吾有李勉朝廷始尊矣總評肅宗收兵靈武反旆而東不失舊物亦可謂賢矣 

第一〇九回	張許協守雎陽城	是時至德元年卻說張巡在雍丘與令狐潮諸賊將相拒大獲全勝擒賊將十四人斬首五百餘級自是賊人驚慌星夜逃去收兵入陳留不敢復出早有細作報入雎陽來卻說雎陽太守杭州監官人也姓許名遠字令威乃右相許敬宗之曾孫當日在睢陽聞賊已陷長安其勢益熾校尉陶钊保舉一人可破群賊遠問于钊曰衝要之地非世英雄其能據也今胡賊鼎沸誰可安之钊曰要破群賊必須得張巡方可遠道今在何處钊曰先爲眞源縣令募兵破賊與令狐潮雍丘相迎大小一二百戰皆獲全勝賊已遠遁現領兵于雍丘何不遣人迎來協守此城以破群寇可剋日而定矣許遠大喜星夜差人賫書信禮物徑至雍丘巡得了書即欣然應允不日到了雎陽遠自接入引至公廳坐定茶畢巡叫衆將皆來參見南雷立于巡側遠問曰久聞足下大名今幸得見欲求教誨巡答曰不才無學有辱明問遠曰足下近在雍丘與令狐潮諸賊共决勝負若何巡曰癬疥之疾何足介意已被吾大破矣遠曰某守雎陽咽喉之地孤軍絶壘四壁無鄰自愧不學無術難以抗拒校尉陶钊累稱足下才力超邁有志討賊故不避斧鉞特來相請上爲國家出力下救此郡生靈之急實感足下之大德耳巡曰某亦匪才但保障江淮實吾素志旣蒙見召安敢不從請問現今有多少軍馬在此遠曰軍馬雖有戰將實少今得足下相助共成美事且某素未諳兵法足下智勇兼濟戰陣籌略一出于公遠只提調軍糧修戰具其間接應而已巡曰如此卻妙巡年少遠一歲遠以弟呼之是日衆將于後堂痛飲一醉次日聚衆商議巡曰聽聞賊將楊潮宗領兵非止一端後面還有大勢人馬不日將至汝衆有何計策雷萬春曰主帥不必挂念吾二人領兵前去與他厮殺有何懼哉巡曰終是寡不敵衆只宜固守雷將軍一面領兵出戰此去臨淮許叔冀北海賀闌進明兩處守把南將軍速去借軍救應爲上若得一處救軍來到萬全之策也南霽雲曰某願一往巡即修書與霽雲密藏食餐一飽上馬從間道投臨淮去訖張許衆將城中協守卻說賀闌進明自天寶十五載將步騎五千渡河進攻信都日久不克參軍第五琦勸進明厚以金帛募勇士乃克之因此玄宗加封太守使留守北海聽知巡守睢陽謂詩人李侃曰張巡許遠協守雎陽人馬希少今差南霽雲到臨淮許叔冀借兵求應叔冀不許贈布千匹霽雲駡而不受想必來此要兵聞知此人勇壯意欲留他助我不知他意如何想在軍中日久情况不堪一面辦下筵席喚下樂人來時佯許借兵張樂侑食盡歡極飲中間把甜言誘他必歸吾矣李侃曰此計甚妙正議間忽報南霽雲至遂請入問之霽雲言張主帥差來告借精兵協守睢陽保障居民望乞慨然勿阻實爲萬幸進明日張眞源皆爲朝廷出力吾即付應軍馬將軍路上鞍馬勞倦暫歇一宵來日早行霽雲曰若得如此上可以保天子下可以安庶民誠國家之大幸也進明設筵待之酒至數巡又喚樂人歌舞爲戲于前霽雲曰軍情緊急何以爲樂進明日今日睢陽未知存亡如何縱然兵去徒勞無益霽雲驚曰足下何言之反覆不定耶雎陽若陷請以死謝丘雎陽旣拔即至臨淮未有唇亡而齒不寒足下安忍不救進明曰我亦知如此怎世事已去難以自持大厦將傾非一木之所能支附炎趨寒自古皆然今朝廷之事在我與你相隨朝廷朝廷事去我亦與你相隨衆人有何不可霽雲聽言忿然大怒即拔刀自斬一指以啖于口食之嘆曰胡兒不足與謀大事去矣痛可惜哉待吾剿滅群寇之後誓殺此賊以報今日之恨于是拽滿雕張乃射一箭于塔上以示必來遂自忿然上馬而去霽雲見進明不肯借兵連夜回雎陽見張許說知此事巡乃大哭曰似此奈何雷萬春曰主帥勿憂某有一計必破賊兵巡曰汝素稱驍勇之將前者雍丘殺令狐潮果有妙計今計若何萬春曰賊兵若遠來必然困乏不等他下寨當晚分兵劫他如何巡曰汝此見亦按兵法甚好賊兵若至必然便行此計商議已定卻說祿山次子安慶恩引賊將尹子奇等先投睢陽來正行之間狂風驟起安慶恩馬前忽一聲響吹折旗一面慶恩言作怪便叫軍兵且住喚謀士問吉凶慶恩說風吹折旗之兆高尙曰風自何方來吹折甚旗何色慶恩曰風自東南方來吹折角上牙旗旗是青紅之色高尙曰不主別事單主張巡今夜乘虛必來劫寨慶恩點頭忽蔡希德入見曰適間東南方牙旗吹折必主今夜有人劫寨靜軒有詩嘆曰張巡許遠勢孤窮保障江淮枉建功劫寨分兵先有兆老天何故縱奸雄慶恩曰天垂報應吾亦自防之當時分兵九隊只留一隊向前劫立營寨餘衆皆四方八面埋伏是夜月色微明南霽雲在左雷萬春在右分兵兩隊而行張許二人留守睢陽卻說雷萬春自以爲神妙之策令輕騎在前突入賊營但見零零落落無多軍馬四邊火光閃閃喊聲一舉萬春知是中計便出營外正東尹子奇殺來正西楊潮宗殺來正南安守忠殺來正北李歸仁殺來東南蔡希德西南牛延玠東北能元浩西北田乾眞八路軍馬團團圍住萬春在垓心左衝右突只叫得苦原來安慶恩管的軍馬盡來抵敵萬春軍去了一大半萬春心慌正逢蔡希德兩馬相交戰到十數合後面牛延玠趕到萬春殺條血路突圍而走只有十數騎跟定欲還雎陽大軍截住去路尋思無計望飛來山而走卻說南霽雲正在劫寨將近營門喊聲大震後面衝入一軍先截了一半人馬前面能元浩殺來霽雲引百餘騎突圍而出後面田乾眞兩個趕來霽雲回顧只有二三十騎後隨遙望趕來軍馬漫山遍野霽雲投奔谷口道正逢牛延玠攔路霽雲匹馬落荒而走牛延玠虜將從騎去了次早萬春霽雲二人皆來相會弃了甲冑馬匹雜在民隊中走入睢陽城內閉了城門諸將堅守以侍朝廷大兵來救是時至德二載春正月且說安祿山自起兵以來雙目漸昏至是不復睹物背又生疽性益躁暴左右使令之人小不如意動加棰撻宦官李猪兒被撻尤多詩人每不自保皆懷怨恨正值祿山嬖妾之子慶恩欲以代長子慶緒慶緒聞知大懼謀于嚴莊莊曰事有不得已者時不可失宜早定計行之言未絶李猪兒驟至猪兒曰汝二人欲謀殺燕帝吾已聽聞即去出首慶緒曰汝不行大事死無日矣猪兒曰殿下若行此事敢不見從吾欲助一臂之力共殺汝父莊曰燕帝不仁奸淫子室紊亂綱常天人共怒汝有此心實國之大幸于是莊與慶緒是夜持兵立在帳外猪兒執刀直入帳中正值祿山仰臥龍榻之上見猪兒到來卻欲問之刀已砍下正中祿山腹上腸即滾出流血數升而死次日嚴莊宣言祿山疾亟立慶緒爲太子襲偽燕號尊祿山爲太上皇然後發喪慶緒性氣昏懦言辭無序莊不令見人慶緒朝夕縱酒爲樂封嚴莊爲銜史大夫事無大小皆取决焉總評嚴莊旣同祿山叛君又教慶緒殺父後肅宗復受其降又官以爲司農則是舉也殆猶推波而助瀾歟 

第一一〇回	睢陽城張許死節	慶緒旣即大位遣人持檄封弟慶恩爲北平王益兵三萬令進攻雎陽等郡卻說賊將久圍雎陽城中食盡商議欲弃城東走巡遠二人謀曰睢陽爲江淮保障若弃之而去賊必乘勝長驅而來是無江淮也此地旣失不可復得不如堅守以待時朝廷救兵不至糧食又盡巡手下只有四五百人多有帶傷之士巡與許遠商議似此如何遠曰只宜堅守想救兵目下必至巡與士卒同食茶紙茶紙旣盡遂食騾馬馬盡羅雀掘鼠雀鼠又盡無計可施巡乃謀于愛妾陸姑姑曰某來協守此城連日軍士缺食軍馬饑死大半牛羊茶紙煮食已盡羅雀掘鼠濟得甚事惟恐軍心有變如何是好吾有一言要與汝說只是說不出口姑姑曰夫妻之情有何妨礙巡曰其實不好說得姑姑曰大丈夫當言不言謂之訥有甚言語何如此之躊躇乎巡曰恐汝是貪生怕死之人故難以啓齒姑姑曰我曉得了今城中老弱盡都烹餉軍士了莫非欲烹賤妾以餉軍士否巡曰果實如此被汝猜著了我亦只爲國家大事沒奈何了姑姑曰夫君受朝廷大恩任朝廷大事妾之一身便死猶恐報答不盡旣受制于夫惟夫所命不當死于他人之手願請腰間寶劍與妾自盡巡曰烈婦眞吾妻也遂拔劍授之陸氏持劍入內良久從人慌來報曰小夫人已自刎而死矣衆皆大驚淚流滿座巡放聲哭曰夫婦恩情怎肯割捨爲著朝廷大事出乎不得已也隨令一老嫗至厨下烹來餉軍後人有詩嘆云玉肌花貌一紅顏一死須知輕太山君義夫恩俱兩盡芳名千古在人間當日巡殺愛妾聳動一人乃許遠家奴進喬也進喬見許遠說知此事遠嘆曰眞烈婦也世有如此鐵心腸的丈夫又有如此不怕死的娘子要成丈夫名節古今罕有進喬曰一個婦人尙知尊君從夫之義吾爲男子漢到不如她小人亦願就烹遠曰諸軍餒甚添得一二口食也好只汝跟隨我來苦處常多樂處常少我安忍汝死乎進喬曰吾主上爲君下爲民兵圍日久城空食盡諸軍餓死大半剩下三四百人僕之一身雖小不能遍濟諸軍之口盡充得數十人之饑延捱得一日半日倘外援一至卻不成了大事張大人愛妾尙且不惜吾主何惜一僕乎遠曰吾每見人僕千般百計哄誘主人汝今盡力專心未嘗半毫欺詐今若殺死到是我辜負你了遠言罷淚下如雨進喬曰吾主拭淚勿憂且自保重小人微軀何足惜也雖死九泉之下魂靈只跟吾主左右早請下手遠尙躊躇不忍進喬遂自拔刀向頸一刎倒于階下許遠抱頭哭曰吾兒忠義之心凜然可愛一時之間廢股肱矣遂命烹之史官有詩云主心忠赤僕皆賢寧捨身軀赴九泉一命輕如鴻雁羽芳名千載世間傳遠交烹肉分賜諸軍人各一臠南霽雲曰深蒙二位主帥一烹愛妾一烹義僕我等皆含淚不忍食之巡曰諸軍連日乏食而忠義之心愈堅自恨不能割吾肌肉以啖汝衆何惜一妾一僕以坐視諸軍饑餓乎是時張許二人不見救兵至心中無計遠謂霽雲曰悔不用衆軍之言致有今日之苦霽雲哭而對曰今日事極雖諸葛孔明復生亦無計可施矣雷萬春曰何不弃此孤城且奔入靈武再整兵來復睢陽未爲晚矣張巡曰我等饑人走必不遠古者戰國諸侯尙自相救何况密邇群帥乎不如且守以待之言未絶忽聽城外人馬一齊吶喊震動天地許遠疑救兵來慌自持槍上城各門點視倒來見賊兵已人城中引數騎下城死戰正迎賊將尹子奇交馬生擒過來以索綁之將士皆病不能戰巡與諸將一時被執子奇差人安慶恩處報捷賊卒將巡解見子奇子奇曰我聞將軍每戰必皆皆裂齒碎今日何至于此邪巡駡曰我志吞逆賊恨力不及耳子奇笑曰村夫到此尙自口强遂喚押過許遠來子奇曰汝協守此城自爲智謀有餘今竟何如遠曰我爲君死你輔賊徒乃大彘也安能久哉子奇曰若肯同我以事新主即免汝死富貴可擬巡大駡曰天朝男子死即死矣安肯爲不義屈節士乎子奇見巡駡不絶口喚武士持刀抉去齒舌巡西向拜曰臣力竭矣不能全城生旣無以報陛下死當爲厲鬼以殺賊子奇大怒急命推出斬之是歲十月中張許于睢陽而亡其將南霽雲雷萬春等三十六人一時被害史官有詩云一點孤忠死不休江淮從此破咽喉孤鬆挺柏皆爲棟老鐵堅鋼不作鈎又有史官贊張許廟云烈烈唐朝將嵬巍百世功風雲三百戰天地一雙忠江淮多保障綱紀賴豪雄睢陽天數盡張許播英風巡初守睢陽時卒僅萬人城中居人亦且數萬巡一見問姓名其後無不識者前後大小四百餘戰殺賊卒十二萬人巡行兵不依古法戰陣令本將各以其意教之人問其故巡曰今與胡虜戰雲合烏散變態不常數步之間勢有同異臨機應猝在于呼吸之間而動詢大將事不相及非知兵之變者也故吾使兵識將意將識士情役之而往如手之使指兵將相習人自爲戰不亦可乎自典兵以來器械甲杖皆取之于敵未嘗自修每戰將士或退散巡立于戰所謂將士曰我不離此汝爲我還决之將士莫敢不還死戰卒破敵又推誠待人無所疑隱臨敵應變出奇無窮號令明賞罰信與衆共甘苦寒暑故下爭效死力云自張巡歸天之後尹子奇迎安慶恩入城盡有睢陽之地將二人首級招安各處人民未及三日河南節度使張鎬聞睢陽圍急領兵三萬星夜來救及至睢陽城已陷矣至是賊將遂又橫行諸郡劫掠尤甚忽報回鶻投降大唐同大將郭子儀李光弼領兵前來迎敵慶恩聽知回鶻動兵問衆將誰敢當此一軍尹子奇楊潮宗出曰某等願往慶恩曰雖然汝二人要去終是路徑不熟慶恩喚令狐潮吩咐曰汝乃唐臣素居此地可作鄉導引路撥五萬兵與二人同行先說尹子奇引兵前進早與唐兵相遇子奇引百餘騎上山坡看時見回鶻之兵雜唐兵中漫山塞野隨處結寨排著弓箭槍刀便如城池一般子奇心中無破敵之策回寨與楊潮宗令狐潮商議子奇曰未知唐兵虛實來日見陣便可知也次早把軍分爲三路子奇在中潮宗在左令狐潮在右三路兵隨時進發但見皂雕旗遮天蔽日而來當先盡是馬軍去群馬口回鶻一將名托天王手執銅鈴腰帶雙刀騎象而來子奇招三路軍兵競進只見唐兵分爲兩開托天王在中間口中不知念甚咒語搖動銅鈴狂風大作飛砂走石于對陣中嗚嗚遠聞角聲虎豹豺狼毒蛇猛獸乘風而出張牙舞爪奔過陣來賊兵大敗楊潮宗令狐潮兩軍先退子奇在軍中被唐兵一裹直圍入西北角上去了子奇在唐兵陣中左衝右突不能得出虎豹豺狼涌并而來賊兵你我不相顧子奇望山谷內尋路而走看看天晚但見皂雕旗一簇猝風而來當先那員將手輪寶刀大叫賊將休走吾乃是托天王也子奇終是膽寒架隔不住縱馬望澗中而逃走到前面正值斷河只得勒回馬卻被托天王趕到一刀斬來子奇躲過自身馬後著刀那匹馬望澗中便倒子奇落水掙起看時只見岸上人馬分明認得是張巡許遠二人首將踴躍而來殺至面前子奇措手不及被托天王趕上斬之縱馬而出唐兵看時那隊人馬尙在前面趕殺賊兵托天王舉頭望見張巡以手望東南一指唐兵可往此去吾當護汝剿滅群賊爲我報仇言訖化風而去唐兵隨後掩殺大敗賊兵而歸本寨未知後來如何總評張巡許遠可謂烈丈夫矣以疲卒抗方張之虜前後四百餘戰殺賊十二萬入乃至食盡而死三日而救至十日而賊亡天以完節付二人也觀者能不髮指乎 

第一一一回	駱悅殺賊史思明	安慶恩見折了尹子奇大驚心生一計乃喚楊潮宗行詐降之計內應外合必擒李郭矣潮宗領計帶親隨賊兵數千人迤邐到唐寨先使人報知郭子儀笑曰彼來詐降吾必將計就計問之遂喚潮宗人問其降故潮宗答曰吾主安慶恩醉酒殺人又賞罰不明將士怨叛誠恐禍及故來投降別無異心子儀曰汝等別無異心汝就在此候用卻叫李謖管待使人大吹大擂飲酒盡醉酒中皆下藥醉倒渾如泥人其有醒者但指口而笑慶恩知是中計急求救應領諸將并一萬人卻待出寨只見四面喊聲大起火光沖天賊兵各自逃竄只見回鶻托天王擋住去路慶恩奔往左寨而走火光齊起撞著雷清殺將回來再奔右寨撞著李勃夾殺一陣四下無路慶恩弃軍土匹馬望平水而逃見水上有舡賊慌喚近岸人馬下船一聲號起一齊拿住卻是李光弼遣將扮作胡兵在此等候擒了慶恩來到寨子儀交盡招安賊兵不許殺戮降者無數救滅餘火李光弼擒安慶恩至托天王擒揚潮宗至其餘令狐潮牛延蚧等皆被擒子儀笑曰汝等詐降如何瞞得我過被吾以計擒之今番有何理說慶恩曰圖王霸業自古皆然作事不成惟求一死而已子儀欲令衆將降唐表奏爲用李光弼曰不可此等彼雖人面心如野獸難以德懷留之必爲後害子儀低首而言曰斯言是也即命推出慶恩楊潮宗令狐潮等盡皆斬之子儀安民已了與李光弼移兵自河陽一路而來迎敵卻說安慶緒自起兵以來與史思明每不相合思明驍勇强盛慶緒謀欲圖之猶豫不决早有人報知思明思明驚懼遂舉所部十三州前來降唐肅宗欲任之張鎬進曰不可思明爲人凶險因亂竊位力强則衆附勢奪則人離禽獸之輩反覆無定願勿假以威權帝意遂止至是復領人馬思歸與慶緒并不相聞但自在軍中操兵練將慶緒探聽知之大驚不知所爲乃上表稱臣于思明領三百騎敬詣思明營中皆被思明殺之慶緒先有州縣及所領人馬皆歸于思明思明勢大遂自稱大燕皇帝卻說史思明領兵二萬進攻河陽正與李光弼相遇各自安營下寨思明計有良馬一千餘匹每日出于河渚浴之循環不休以示多盛光弼意欲取之與諸將定計命索軍中牝馬得五百匹係于城內其馬互相咆哮嘶鳴候思明馬至水邊使軍士盡驅出之聞馬嘶不已思明之馬悉浮渡過河來皆被唐兵一齊驅之入城思明大怒乃屯兵于河清欲絶光弼糧道光弼聽知遂移軍于野水渡令諸將致死擊之賊衆大敗思明星夜逃去行了二日爲其部將駱悅謀縊殺之其子史朝義將輕騎數百走至莫州副元帥僕固懷恩之子僕固碭追及圍之朝義累累出戰皆敗乃選精騎五十自北門犯圍而出李懷仙遣兵又追及之朝義兵勢窮蹙乃自縊于林中懷仙取其首級以獻安慶緒與賊衆皆被殺餘黨悉平僕固懷恩與諸軍皆還帝接風大喜重加賞罰麗泉有詩云三箭定天山功成奏凱還撫餒新境土只在霎時間自收復群寇之後朝廷無事稱賀升平卻說帝自蜀歸長安常欲居興慶宮又多銜長慶樓長安父老過者往往瞻拜聲呼萬歲行軍司馬輔國進讒于肅宗曰上皇居興慶宮日與外人交通今陳玄禮高力士共謀欲不利于陛下且興慶宮與閭辟相參垣牆淺露非至尊所宜居大內深嚴奉迎居之與彼何異又得杜絶小人熒惑聖聽帝泣而不應是時上元元年秋七月適值蕭宗不豫輔國遂自矯稱帝語迎上皇往西內居甘露殿所留侍衛之兵惟老弱者數十人遂將高力士流于巫州陳玄禮勒令致仕上皇不悅乃不茹葷辟轂不食構成一疾帝初然猶往問安因是帝亦有疾但遣人以代問安其後帝知是輔國背地行事惡欲誅之畏其握兵權重竟猶豫不能决是月中旬甲寅上皇遂崩于神龍殿年七十八歲是時帝已沾疾未得平復又值上皇之喪蹕踴哭泣哀毀逾禮因是其疾轉加沉重群臣奏請帝別殿養病設醮祈禱帝嘆曰死生有命何以禱爲遂不肯設醮次日覺氣上衝目不睹物帝喚大將軍郭子儀李光弼二人近臥損前囑咐後事帝曰朕今病勢沉困料已難逃今以大事囑汝二人太子篤厚恭謹可任大事汝等宜輔佐之各懷忠義之心以圖悠久之計勿少忘篤言訖長嘆一聲淚如雨下而崩年五十二歲寶應元年九月下旬也史官有詩云唐室傾危數未終明皇何事奔西東肅宗稱號賢明主恢復神京萬載功史官評玄宗云玄宗開元之初厲精政事幾致太平可謂盛矣天寶以後奸臣執權艷妃亂政至于竄身失國而不悔靡不有初鮮克有終玄宗之謂也肅宗旣崩百官發喪殯碱停柩于偏殿太子百官挂孝痛哭哀聲震地忽一人挺身出曰請太子息哀百官暫止何不商議大事衆視之乃李輔國也當時厲聲曰聖上曼駕天下振動嗣君早即大位以鎭 萬國何哭泣邪于是太子即日登位稱號代宗皇帝受大小官員拜舞起居改寶應元年爲廣德元年加封程元振魚朝恩二人同平章事郭子儀爲天下兵馬元帥其餘文武官員盡皆升用葬玄宗于泰陵葬蕭宗于建陵卻說細作飛報入北方近臣奏知吐蕃可汗聞知大喜曰明皇父子已亡吾無憂矣何不因其國中無主起兵伐之其臣韓爽諫曰明皇肅宗雖亡必托孤于郭子儀矣文官武將謀略極周必傾心竭力以扶幼主代宗也不可伐之忽一人于班部中走出大笑曰聽聞郭子儀閑居已久不因此時進兵更待何時乃吐蓄謀士複姓耶律名益字仲材現爲校尉可汗大喜遂問耶律益曰吾欲入中國當用何策益曰若只起吐蕃之兵急難取勝須用內外攻擊令唐兵首尾不能救應雖有神機妙策亦不能施展矣欲成大事必須要起三路之兵可成大事可汗問曰何爲三路益答曰可修書一封差使命往契丹見國王韓呼盧獻送金帛以賂其心令起契丹番兵五萬早取武邑此第一路也可又修書賫賞賜直入吐谷渾党項許以割地爲鄰令起兵五萬攻安平此第二路也然後命蕭粘罕親提大軍十萬徑出并州取太原此第三路也起此三路大軍共計二十萬分三路而入郭子儀有諸葛孔明之才何能當之可汗聞之大喜乃使遣使二員選能言快語之人前去約同起二道軍馬然後命蕭粘罕爲大元帥總領提調各將起兵十萬取并州未知勝負如何總評李輔國脅天子遷上皇賊國母其罪大矣死有餘辜而不顯加誅戮何歟 

第一一二回	郭子儀大破吐蕃	卻說唐代宗皇帝自登寶位以來其故舊大臣俱各加封賞多有疾病死亡者不及細說且說代宗將一應朝廷選法錢糧器用詞訟等事并聽程元振裁斷朔方作亂邊將告急元振皆不以聞廣德元年冬十月近臣奏曰禍事已至代宗問其故近臣奏曰日今吐蕃國調三路大軍來取中原第一路是契丹韓呼盧起蕃兵攻武邑第二路是吐谷渾党項起兵來攻安平第三路是蕭粘罕爲元帥引兵十萬來取并州太原此三路軍馬甚是利害今郭子儀去位家內閑坐日久部曲離散無人可敵代宗聽罷大驚汗流沾背問群臣求救兵之策禮部侍郎楊綰奏曰須用銜駕親征可以大會諸侯人皆聽命節度使辛雲京奏曰凡爲將者智過于人只能制人孫子言知彼知己百戰百勝不知己不知彼百戰百敗吾觀衆臣非吐蕃之對手臣舉一人可退蕃兵未知聖意若何帝曰所舉何人雲京曰昨者諸夷欲興師但怯此人若復用之番兵自然退矣乃大將軍郭子儀也帝曰今在何處答曰在家閑居帝即時差人召子儀入朝子儀進見拜于闕下帝大喜曰朕一時不明誤中反問之計悔之不及子儀曰臣雖閑居朝廷有事每以爲憂今吐蕃放肆人寇臣破之如草芥矣帝曰卿之奇才過于孫吳卿復舊職賜斧鉞一對後爲之事不必奏也子儀出班奏曰臣舉一將爲先鋒破賊必矣帝曰卿舉何人子儀曰臣舉一人乃京兆人也覆姓長孫名全緒現爲右將軍帝曰朕正欲用此人爲先鋒便令子儀舉行出鎭 咸陽以銜之時子儀閑廢日久部曲離散至是召募才得二十騎而行方咸陽探馬報言吐蕃合共二十餘萬漫山塞野遍數十里目下即至子儀聽聞慌使判官王延昌入朝奏請益兵程元振忌之不以奏聞不得面君子儀以足頓地曰大事去矣無能爲也有此讒臣在側吾何能立功于外乎誓殺此賊以謝天下言訖不得已只與二十騎奔咸陽去訖當時帝正在調遣人馬忽報番兵已度便橋帝大驚倉猝不知所爲遂自輕騎與數十人從北門而徑幸陝州須臾之間吐蕃打入長安縱軍士淫人妻女奪人糧食剽掠府庫取其金寶諸門放火焚燒居民房屋城中蕭然爲之一空郭子儀請先鋒長孫全緒至帳下曰今退番兵非小可韓呼盧蕭粘罕等皆善能用兵其勢甚大難與爲敵今六軍將士逃匿者多在商州速往收之可破敵矣遂與王廷昌引三十騎自銜宿川循山路而行東至商州收合兵四千餘人子儀乃泣諭將士以决破賊以雪國耻將士聞言皆下淚感激聽受約束全緒曰將軍之兵今欲何往子儀曰吾素知此去一條路地名藍田前有一堡名韓公坡此是吐蕃咽喉之路韓呼盧衆人必然欺負吾等從此外無備吾與取了韓公坡望長安不遠矣番人若知吾截斷要路絶其糧道今長安城內空虛安能守也吐蕃必連夜而歸用奇兵小路趕之可全勝矣諸處小徑盡皆叠斷以兵守之一月無糧番兵盡皆餓死吾剿絶無遺類矣全緒拜曰此神算也子儀曰雖然如此不可輕進汝可吩咐諸將哨無埋伏可進不可輕意莫中番人之計全緒受計而行去至韓公坡晝則鳴鼓張旗夜則多焚烟火以疑吐蕃又自給之曰郭令公自商州率領大軍不知其數目下且至虜以爲然悉衆遁去且說韓呼盧先來到韓公坡不見唐兵疑惑不敢輕動只見吐谷兵到兵言唐兵卻在何處後面蕭粘罕又不見來只聽得一聲炮響四下火鼓齊出把二人圍住不能得脫忽蕭粘罕一軍殺到救出二將徑奔北城有時義邊一彪軍馬殺到旗號上寫唐大將李懷仙因與李光弼商議恐怕子儀得了全功因此分李懷仙這支軍馬來取韓公坡聽知子儀全緒二人成其大功遂引軍來撲北城正與三將相遇這番兵皆是唐兵陣中殺出多半著傷如何可戰因此又被李懷仙大殺一陣韓呼盧與吐谷望北逃走懷仙大喜來與子儀相見子儀曰今已得韓公坡吐蕃等逃走公當速與王延昌星夜追殺可擒蕭粘罕等遂喚長孫全緒吩咐汝可從山後去不可掩奪其路則于中截之盡得其糧草馬匹全緒領命去了子儀自領大軍分二路而進卻說吐蕃北去望見後面唐兵分二路而來遂以後軍作前軍後隊作前隊復來迎敵忽山後鼓聲競起喊殺連天衆視之乃李懷仙也懷仙大殺吐蕃不知唐兵多少軍心生疑皆弃甲倒戈盡弃輜重而去子儀盡皆復得諸處安撫了當方回見朝廷請駕還長安子儀帶將土來朝見帝帝曰今日復得長安諸郡皆卿之功也子儀奏曰此陛下洪福臣何力之有今番兵已盡剿滅臣願悉起天下之兵并力收賊以報陛下帝大喜令子儀急便興師節度使李寶臣奏曰臣有破虜平天下之策以獻陛下未知其策若何總評人臣之義無以有己東西南北惟命是從奔走危難死生以之其子儀之謂乎 

第一一三回	吐蕃回紇連入寇	寶臣上言曰昔太宗收頡利之時危而復濟嘗對群臣言諸虜不毛之地鳥雀無聞難以用武今若盡起天下之兵則南蠻入寇矣宜深慮之不若但以現在之兵先命大將防守險要亦足以鎭 靜也百姓可得無事數年之間中國漸盛諸夷自平此安國之本也乞陛下聖鑒帝問郭子儀此論若何對曰此公論也帝乃從之子儀分撥諸將防守險要仍遣李光弼長孫全緒守長安要郡大賞三軍卻說吐蕃回至本國喚集各部酋長相繼而來拘集回軍約有十餘萬皆言韓呼盧吐谷亦回本國可汗使人去請皆不肯來吐蕃可汗乃聚諸將飲宴于宮中內無坐榻皆席地而坐金銀器皿擺列于前可汗于席上開言吾今次損兵折將誓願報仇汝諸將有何高見坐中有可汗之弟乃八番部長名曰如來教主進言曰某知大王兵敗欲得報仇若以智略必然難敵此去回紇有兵數萬甚是威猛所到之處無不克也大王可修書備禮某當親往取這一支軍馬去破唐兵必然取勝可汗從之備禮修書叫國舅帶去往回紇借兵去訖卻說回紀之兵多習弓弩一弩可發十矢箭頭上有毒藥中其箭者登時虛腫而死當日人報回紇王到了可汗迎接見其人盡坐獅象身上用金珠爲纓絡腰間各帶二刀軍中令有一班蓬頭跣足之徒吐蕃接入訴與前事回紇許以報仇于是合兵二十餘萬入寇是時旌旗蔽野劍戟如銀直抵涇陽探馬報人唐營郭子儀吩咐諸將嚴設守備勿得出戰原來平章事僕固懷恩以女嫁回紇可汗是年九月誘引回紇大兵數十萬衆人寇相合作反至是回紇聞懷恩已死遂與其子相爭不相和睦分營而居子儀探聽知之回紇兵屯城西子儀乃使牙將李光瓚往說之欲與合兵共擊吐蕃回紇不信曰郭令公豈在此乎汝欺我耳若果在此吾等欲一見之光瓚還報其事子儀笑曰虜眞怯我耳今彼衆我寡難以力勝吾與回紇平昔契約甚厚不若挺身前往說之可不戰而下也光瓚曰夷人無父無君滅絶人倫難以取信不可輕往萬一有失悔之何及子儀曰吾以義處之有何不可遂自上馬與數騎開門而出使人傳呼曰令公在此汝等見否言未絶只見對陣中回紇之兵分左右而出各持兵器立于兩傍次後番將一對對列在門旗影裏中央擁出一將黑臉紅鬚蓬頭跣足乃藥葛羅可汗之弟也執弓貫矢立馬陣前望見對陣子儀去盔釋甲投槍而進諸酋長皆有懼色自相顧曰果是令公也遂皆下馬羅拜子儀亦自下馬奔向前執葛羅之手而責之曰汝回紇曾有大功于唐唐之報汝亦不爲薄奈何負約深入吾地侵逼畿縣弃了前功背義結怨而助叛臣何其愚也且僕固懷恩叛君弃母于汝國何有今吾挺身而來聽汝執我而殺我之將士必致死與汝戰矣葛羅曰吾等此行皆因懷恩欺我言上皇已崩令公亦死中國無主我是以敢與之來今知唐帝在上都令公又總兵于此懷恩又爲唐朝所殺我等豈肯與令公戰乎子儀聽罷乃說之曰吐蕃無道乘我國有亂不顧甥舅之親吞噬我邊界焚蕩我京都其所掠之財不可勝載此天以賜汝不可失也葛羅曰吾被懷恩所誤負公誠深今請爲公盡力擊吐善以謝罪言罷回紇之左右觀者忽然爭爲兩翼略有向前之狀子儀麾下軍士亦涌然而進子儀即厲聲大喝曰吾等以美言相對汝等將士何得無禮遂用手揮之于是兩陣之人各自退避子儀乃命軍士取酒以進與其酋長共飲盡歡復贈絹三千匹與回紇定約而還次日回統收拾退軍有人來報吐善大驚忙來問回紇曰今日陣前郭子儀所言何事回紇曰只訴舊時盟約之情耳吐蕃曰安得不言軍務乎回紇曰子儀不言吾何言之吐蕃知回紇與子儀飲酒定約心中懷疑遂潜夜引兵先自逃去比及天明已走五十餘里藥葛羅率衆追之後面子儀使白元光又率精騎追及與之俱戰于靈台西源大破吐蕃斬首三萬餘級回紇與子儀相別歸國子儀亦自引兵入朝見帝子儀曰臣不能速平夷虜使陛下旦夕憂念臣之罪也帝呼起加爲兩京留守設宴重賞三軍自是外夷朝貢者二百餘處于是年豊歲稔人賀升平未知後事畢竟如何	總批郭子儀輕騎見虜非惟虜不敢害又聽其言講解而去賢于數十萬衆力擊鏖戰之功推忠信足以感動之而已 

第一一四回	郭子權權重天下	卻說郭子儀自敗吐蕃之後朝夕操兵練士以軍旅爲事夙興夜寐勞倦成疾忽報伏探外夷消息使者至子儀召人問之曰回紇負盟分兵三路而來邊關報急無人可敵子儀長嘆一聲忽然昏絶于地口吐鮮血衆將急救半晌方醒子儀曰吾心昏亂中病忽發壽必不遠諸將曰元帥何故出此言也子儀曰吾觀三台之中客星倍明主星幽隱相輔列曜已變其色吾命只在旦夕矣諸將欲問以後事子儀不答近前視之已薨年八十有五史官觀此有評論云天寶之末盜發幽陵外阻內訌子儀自朔方提孤軍轉戰逐北誓不還顧當是時天子西走唐祚若綴旒而能輔太子再造王室及大難略平輒遭讒謗削奪兵權然朝聞命而夕引遁無纖芥自嫌及被圍涇陽單騎見虜壓以至誠猜忌阻謀雖唐命方永亦由忠貫日月神明扶持者哉及光弼等畏福不終而子儀完名高節燭然獨著福祿永終雖齊桓晋文比之爲偏裵均所稱權重天下而朝不忌功蓋一世而上不疑侈窮人之欲而議者不之貶嗚呼垍誠知言其子孫多以功名顯蓋盛德所致云子儀嘗承命使至田承嗣所承嗣西望拜之曰此膝不屈于人久矣今爲公拜家丁三千人八子七婿皆爲朝廷顯官諸孫數十人每問安不能盡辨惟點頭而已雖貴爲王公嘗頤指役使趨步于前家人亦以僕隸視之天下以其身爲安危者殆二十年功蓋天下而主不疑位極人臣而衆不疾窮侈極欲而人不非之時藍面鬼盧把杞有口辨上悅之子儀每見賓客姬妾不離側杞嘗往問疾子儀悉屏侍妾獨隱几待之或問其故子儀曰貌陋而心險婦人輩見之必笑他日杞得志吾族無遺類矣其有先見之明如此史官又有詩贊云興師伐寇報先王唐室惟公智略長自是夷人驚破膽直教回紇吐蕃亡帝聞訃乃大慟曰聯幸陝州得返長安者子儀之功也于是下詔追謚子儀爲汾陽忠武王敕葬長安城外寶鶏山之東立廟四時享祭卻說帝夜見陰鬼數十來宮中作鬧因此得病選陸贄爲中書侍郎崔祜甫爲門下侍郎即掌一應事務帝病加沉重急令召平章事楊炎入宮見帝帝曰朕聞聖人有云可托六尺之孤能寄百里之命非丈夫不能行此事也朕太子李適年幼不堪掌社稷之重任幸有中書侍郎盧杞願汝二人效學伊尹周公同輔吾兒宗廟生靈之幸也言訖喚太子近前令楊炎抱之炎乃頓首流涕衆皆傷感帝以手指太子口不能言須臾而崩時大歷十四年五月下旬壽至五十三歲首尾即位十七年史官評曰代宗深沉明敏任心而行屏斥浮偽行師動衆平亂守城足爲中材之主然藩鎭 陸梁上陵下替養成亂階唐之綱紀大壞不可復振則肅代之爲也代宗崩于乾元殿楊炎盧杞二人輔政即時立太子嗣登位稱號德宗改元建中元年大赦天下葬代宗于元陵此時朝廷楊盧用事天下諸鎭 强盛各自僭號稱王節度使朱滔稱爲冀王田悅稱爲魏王王武俊稱趙王李納稱齊王仍唐年號如昔諸侯奉周正朔之狀有不如約衆共伐之滔爲盟主稱孤武俊與悅納皆稱寡人所居之堂曰殿處分曰令群下上書曰牘妻曰妃長子曰世子各以其所治州爲府置留守兼元帥又置東西曹視門下中書省左右內史視侍中中書令餘官皆效大唐但換其名時盧杞領國家大事下令召節度使李希烈歸長安以爲腹心希烈統勇素著時聞杞召疑其欲害于己遂引本部造反畢竟未知如何	總批子儀之德之才可兼將相乃置之閑處及有急難又遽委用及其聞命不俟駕行蹈危履險死生以之忠義精誠仰貫日月眞人臣師表矣 

第一一五回	段秀實笏擊朱泚	是時建中四年春二月李希烈在河北聽得盧杞召己心中大懼遂引本部二千人馬造反人寇襄城邊關報急帝下詔發涇原等道兵救之當日節度使姚令言聽知造反即時點起涇原兵馬來與希烈對陣姚令言出馬大駡曰汝旣是大唐顯宦朝廷又不曾負汝何故反背爲賊耶希烈亦回言駡曰吾于國多效勤勞并無尺寸之賜楊炎盧杞何等匹夫無故將劉晏誅戮把握朝綱必有謀逆之意吾今仗義討賊與劉晏報仇雪恨汝何不來助我了令言大怒挺槍來殺李希烈希烈持刀迎之二將大戰數合姚令言敗走希烈隨後追趕不及而還卻說姚令言亦懷異志但未敢發至是兵敗乃引兵還人京師其部下軍士皆是關中之人冒雨禦寒極受苦楚多有帶子弟來者皆望厚賞以遺其家旣至長安一無所得帝令京兆尹王翊犒賞諸軍翊又只以粗食菜餅并無酒肉等物軍士大怒遂將餅食傾于地下厲聲大呼曰主上何乃凌賤我等至此我等今日將死于敵而食且不飽安能以微命拒白刃耶聞知朝廷瓊林大盈二庫堆金積帛盈滿無數不如與衆共劫取之堂下一呼衆皆袒臂相從令言當攔不住衆軍環甲張旗鼓噪而進時帝正與宦官在後園飲宴忽見令言大哭而來徑至帝前拜于地下帝慌問其故令言曰衆怒作亂唐之天下危在旦夕陛下尙自與閹宦共飲耶帝曰國家升平之日有何危急嚴令言曰軍土勞役不得厚賞激變爲亂皆由閹宦迷惑所致耳宦者聞言皆免冠流涕跪于帝前泣曰大臣不容臣等臣等不能存矣願乞性命歸田里悉將家產以助軍資帝曰汝等有何罪而遽然廢弃耶急呼武士推出令言斬之令言大呼臣死且不爭奈祖宗之天下至此一旦休矣推至宮門一大臣喝住不得下手我去諫來乃陸贄也徑入宮中來奏天子曰姚令言得何罪而賜誅戮帝曰不守軍律號令不嚴又毀謗大臣冒突朕躬贄曰天下之誤皆欲食宦官之肉陛下敬之如父母豈能服人且宦者身無寸功皆封列侯而魚朝恩等結連外藩欲爲內亂陛下今不自省唐之社稷立見崩摧矣陸贄以頭觸樹而諫帝怒方息令言得出乃與亂兵謀曰朝廷下明致汝等如此今衆無主勢不能久近聞太尉硃批失位去權閑居私宅與某有一面之交相與奉之同力舉事有何不可衆軍士曰此言合理謹從尊命遂與數百騎迳來泚宅以前事告之泚大喜曰此謀甚美時勢如此吾已有心久矣但無效力之人君等旣有此舉吾何敢不從遂與衆軍士并入城來安置軍中衆皆扶泚升帳各施禮畢分班而立行酒數杯泚曰某無謀略蒙衆所舉亦無壓衆之心自今以後有功必賞有罪必罰各宜遵守勿得違犯倘成大事富貴與衆共之衆皆曰惟命是從于是會合已定至次日泚與姚令言親自披挂領兵殺人卻說帝聞兵亂慌召禁兵銜賊競無一人至者賊已斬關而入帝乃與王貴妃韋淑妃太子諸王自苑北門直奔奉天朱泚聽知帝已出奔遂遣涇原兵馬使韓曼率領精兵二千星夜追趕去襲奉天詐言迎還大駕以絶衆口時奉天守備皆單弱之十難以拒賊司農卿段秀實謂岐靈岳曰事已急矣外援不至吾等死日近矣靈岳曰今日所爲正宜戮力王室克復神州不然何以見先帝于地下乎秀實曰衆大臣許多將士無一人可破此賊但得一人詐作姚令言的兵符召韓曼且還果有心迎接大駕汝不得先行當與大軍俱發此緩兵之計使得準備以待救援此萬全之策也靈岳曰某即願往秀實許之是日批召李忠臣源休姚令言及秀實議稱帝事秀實聽言勃然大怒急奪源休所執象笏向前唾泚大駡曰狂賊吾恨不斬汝萬段豈從反耶遂挺象笏望泚額上擊之泚舉一手來捍正中其額濺血灑地二人相搏李忠臣見泚氣力不敷遂向前助之泚得解脫匍匐而走秀實知事不成厲聲大呼謂泚黨曰我不同汝反何不殺我賊衆大怒爭前簇下秀實駡不絶口泚命牽出斬之至死神色不變麗泉有詩贊曰朱泚邪謀廢帝圖唐家宗社委丘墟滿朝臣宰皆囊括擊賊惟君烈丈夫秀實旣死岐靈岳之計遂止不行韓曼已得進兵來攻奉天卻說帝在奉天城中被泚兵攻圍甚急經月不退城中糧食俱盡供銜只有糧米二斛每候賊之休息夜則放人出城外采取蕪菁根而進之死傷者不可勝計士卒凍餒又無衣甲皆不能戰帝聞賊已有登城者因與渾瑊對泣瑊乃撫諭將土激以忠義于是衆軍土鼓躁而進奮力大戰正在危急忽見一彪人馬約有五萬之衆涌并而來衆視之乃唐將李懷光也懷光知帝受圍甚急遂自蒲城引兵前來救應徑至城下與賊相戰朱泚大敗乃引兵走還長安城內未知後事畢竟如何	總批德宗以專欲致禍至于食蕪菁糲食困心衡慮而不作非懷光之解圍幾于亡國矣姚令言擁孱卒數千張旗一呼莽爲盜賊衆且推朱泚爲謀主乃至段秀實奮發孤忠獨以身殉然秀實之死可謂知所處恨其未盡也何初不從天子于奉天抱忠負才草草而死良可異哉 

第一一六回	李晟斬汶復京城	當日河中節度使李晟見朱泚走人長安亦領兵十萬隨後追之是時朱泚人長安自稱大秦皇帝遣田悅鎭 守魏博王武俊鎭 守冀州朝夕操兵練將以爲腹心探聽李晟之兵後面趕來遂遣弟朱汶出戰交兵于便橋汶橫刀立馬于橋上晟軍望見報到中軍晟便欲出姜公輔諫曰夫主將乃籌謀之所自出三軍之所係命也不宜輕出自敵小寇願足下重天授之資副四海之望無令國內上下危懼晟謝曰先生金石之言但恐士卒不用命故欲先出耳隨遣高明曜出馬比及驟馬橋下時韓龍趙雪航二將各騎瘦馬從河內殺過橋裏去了亂箭射倒岸上軍飛身上岸朱汶退走高明曜引軍直殺到城牆下賊退人城中去了晟分兵并進圍住京城一圍三日晟引衆將到城牆外招諭見城上一個裨將左手執定護梁右手指定城下大駡晟部將陶元亮在馬上拈弓搭箭曰我射這厮左手一箭去正中手背釘拴在護梁上城上城下見者無不喝采群賊救了人去見朱泚說城外有人如此神箭硃批大驚遣人求和次日使朱汶出城來見李晟晟請人寨中同席飲酒酒酣晟拔劍欲斫朱汶所坐之席汶驚倒在地晟笑曰聊作戲耳勿驚乃問汶曰汝兄求和欲何如也汶曰欲與將軍平分長安耳晟大怒曰鼠賊敢如此大言耶汶急起身遜避晟撥劍砍之應手而倒割頭令從者送回城中朱泚料敵不過收拾金帛乘夜弃城西走次日李晟入城屯于含元殿前令諸軍曰晟賴將士之力克清官掖長安士庶久陷賊庭若小有震驚非吊民伐罪之意晟令遍告諸處如有妄殺一人者夷其三族妄取民家一物一件者定按軍法處斬于市秋毫不許干犯李晟軍馬俱已分撥定了當日乃遣掌書記于公異作露布上行在帝于銜案上覽其露布曰尙書兵部臣聞春司生榮秋主殺伐若終始殺伐則不能成歲功仁則順成暴則滅絶若專用暴虐則安能建大業是故春秋序行則通元和而充氣母德刑俱舉則協王道而經彝倫亂由是除兵不可去堯舜禹湯之德統元立極之君或制五兵或張九伐蓋欲攘削奸寇保佑生靈補雍熙之未洽佐聲教之不聞有以然者抑實謂何伏惟皇帝陛下溥博法于乾坤貞明侔于日月陶珽六合表正萬邦揚高祖太宗之耿光奉肅宗代宗之丕烈纂大前緒高居穆清率士承有截之風懷生無不遂物邊鄙或聳干戈備設有征無戰逆賊朱泚乃委身凶德假翮奸徒熒惑我生靈僭竊我神器聚爲起穢之物腥彼宮闈散作旬始之妖孛于躔次先皇懷柔河朔敷祜下人錄其率化之功優以登賢之禮恩澤注穢集凡庶之間名位熏灼加圭茸之質冀革桀鴦將馴太和殊不知惡木生槎枿之英猰狗吠豢牢之主頃屬鑾輿順動郊圻駐蹕而泚乃嘯凶命丑阻兵神州長戈指闕流矢射天穿高墉以鼠牙毒王師以蠆尾罪逾寒浞惡貫獍梟是以萬方憤怒九服囂騰思齒劍者投袂而興爭奮力者不期而會屬賊何間釁陰貸凶謀旣緩雷霆之誅遂延晷刻之命臣是用祗承睿算恭行天討攝衣登壇明君臣之大義榪牙響社假神祗之幽靈以今月二十五日總領師徒直趨都邑略灞滬以揚旆瞰花囿而下營土垡雲舒木棚林植養威蓄銳直殄凶渠臥鼓偃旗猶輕小利賊初凌犯已略芟夷謂其氣竭而來歸尙敢于居而作固敵若可縱師多奚爲至二十七日會諸將于中權召勝風于大旆未鼓而人心粗厲先庚而軍令疑嚴各懷報國之心爭淬復仇之刃臣知其可用遂此長軀五月二十八日華州鎭 國軍節度使駱元光商州節度使兼銜史大夫尙可孤本軍副元帥都知兵馬使吳詵都虞候兼銜史大夫邢君牙京西行營都知兵馬使檢校刑部尙書孟涉右厢兵馬使郭審全左厢兵馬使權文成神策行營商州節度都虞候彭光俊等承命于牙旗之下分麾于轅門之外將士等超乘賈勇免冒啓行夾州陸而左旋右抽抵丘陵而浸淫布濩聲塞宇宙氣雄鉦鼓陳兵于光泰門外盡銳于神麝倉東繚垣摧以成塵滋水涸而爲地左廣未離于舊壘前偏已交于賊鋒若降于天如出于地賊將姚令言張雲等志懷剽狡言尙憑陵作忠盡謀力則不及怙亂賊義氣如有餘勢同飆馳從若蜂集橫列堅陣旁邊高岡猶張蹭蹬之鱗更舉螳螂之臂衙前兵馬使兼銜史大夫王佖知衙前刀斧將兼銜史中丞史萬頃等自相約誓又合軍聲指魔而軀兕作成感激而風雲動色遂先登進擊乘入合攻七擒連發而星馳兩翼旁張而雲合霜刃交光而霍耀熠龜鼓騰聲而隱轔賊方土崩我乃霆擊乘其踣藉遂至于上蘭取彼鯤鯢直通乎中禁段成諫賊之心膂旣巳生擒沉厚運賊之羽毛終至死命故其係頸求活投戈乞降崩騰于蒼莽之間震懾于旌魔之下臣以其雖染污俗昔實平人推赤心以如初敷王化而如一姚令言等力捍王師退而複合惡鳥將墜尙顧危巢妖狐就擒猶守舊穴自卯以及酉來拒而復攻燁噪之聲山傾而河泄鼓鼙之氣霆鬥而雷馳屏翳發向敵之風回祿煽燎原之焰馬逸未止士怒未舒旣自北而徂南竟輿尸而折首又使决勝軍節度使工部尙書唐良臣右軍兵馬使銜史大夫趙光詵義武軍兵馬使楊萬榮左步軍使孟日華馬軍將田子奇霍去傲郝覲華州左厢兵馬使馬英右先鋒兵馬使董泚神策商州節度兵馬使賈慎金距都虞侯張望等領馬步爲副勢均破浪攻甚决河雖其待武庫之五兵恁官垣之百雉及茲剪滅才欲乘凌曾乏鑄刃之鋒已失藩籬之固遂生擒偽署侍郎董奉中書侍郎平章事蔣鎭 右僕射平章事張光兵馬使李希倩等逆賊朱泚與同惡姚令言張芝仙等輕騎走出臣已遣兵馬使田子奇追躡討即誅夷臣竊以此賊包藏逆謀參會凶德粳氛其氣豺武其心背先皇撫育之恩傷陛下玄默之化漢之莽卓未有如此之大者也或者上天之意申敬于大唐中興之期光啓于陛下不然何王師奮勇勢無駐于建瓴丑類搶攘功有輕于折轂猶逃密網尙返支輪誠當盡敵之時更發追亡之騎且稽分體即燃臍快億兆之歡心蕩宗社之深耻即當梟戮用申典刑今已肅清宮禁修謁寢園鐘瑀不移廟貌如故蓋宸極之所垂象列聖之所雄都神扶業業之傾天降穰穰之福不然豈免于毀圯之患崩剝之虞者哉此乃上天降鑒睿慮旁施制兵要于事先規雄圖于殿內再造可封之俗固橐丕戰之功左武右文銷鋒鑄鏑淡乎華胥之夢熙然葛天之風臣謬寄台司竊叨統帥乏吉甫之文武缺郄犧之詩書此皆諸將葉心群帥宣力非臣庸瑣敢自矜大不勝慶快之極謹差官奉露布以聞史官有詩贊露布云于公上露布情切意尤深觀者不垂淚應無忠義心	總批李晟推功于下而引咎歸已此固哲人之所爲而晟能之宜其孤忠獨立而追踪汾陽也 

第一一七回	李希烈殺顏眞卿	帝駕遂還長安百姓焚香迎接李晟謁見帝于三橋拜曰臣不能速復京城使陛下受驚臣之罪也今已肅清官禁祗謁寢園鐘虛不移廟貌如故帝覽之泣下曰若非卿力朕已死于賊人之手矣上天生卿以爲社稷非爲朕也即目此功過于管樂遠矣麗泉有詩贊云救駕微公國勢傾芳名千載使人欽若非唐德當隆盛怎破奸雄十萬兵帝復居大位文武百官拜舞咸稱萬歲朝賀太平當時朱泚兵敗欲走吐蕃軍士缺食隨路劫掠其餘衆各自散亡行了數日得至彭原忽見一人引著人馬前來迎接朱泚大喜是夜于帳中飲酒未及數巡那人拔劍砍殺硃批立誅數人持泚首級來獻李晟晟見其人身長八尺方面闊口京兆萬年人也姓梁名廷芬乃泚部下首將晟大喜即爲奏請赦其死罪封爲別部司馬餘黨皆平卻說姚令言知泚已死遂領敗兵前走北平帝欲遣將追之李晟奏曰朱泚旣亡姚令言雖走乃癬疥之疾不足挂意尙有李希烈在河北未滅今已稱帝國號大楚恃其兵强財富累寇州郡實爲國之大患也亟宜興兵先討之帝曰卿方始收復京城軍士疲勞理宜存恤今又欲北征恐非所宜晟曰臣受國重任陛下大恩未嘗敢忘今歸長安亦有日矣軍馬養成銳氣倉庫積有糧儲不就此時討賊肅清海宇更待何時帝從之且說李希烈在河北旣稱帝號使人請顏眞卿至軍中謀以大事眞卿叱之曰汝等曾聞吾兄顏常山否安祿山反首舉義師後雖被執駡賊不絶于口吾年且八十官至太師人臣之位已極惟守吾節死而後已豈受汝等脅邪諸賊聽之皆爲失色乃拘留眞卿守以甲士遂向庭前掘下一坑深有數丈意欲坑之眞卿笑謂賊黨曰死生分矣何多爲乎希烈見眞卿不肯附己遣將辛景臻積薪于庭諭眞卿曰不能屈節當焚汝死于此矣眞卿即摳衣欲投火中景臻慌來止之曰特驚汝耳豈忍焚汝乎且人生如白駒過隙何自苦如此今汝已老名節已著古人有言一日清閑便是仙何不同我等施謀用計覓一場大富貴豈不爲美眞卿叱曰反賊受大唐厚恩乘時叛亂恨不斬汝萬段乃出狂言至此耶景臻曰汝固執不從難免一死眞卿曰自古至今誰能無死吾今若死得其所矣景臻曰只是喉嚨底下有些難過眞卿曰孔子遭厄慷慨弦歌子路遇難結纓就戮這是我儒家氣象景臻直將此言來告希烈希烈大怒遂使人縊殺之眞卿駡不絶口年七十八歲史官有詩贊云萬古眞卿義不磨沖天豪氣世間無忠貞凜凜名猶在烈烈轟轟大丈夫至是李晟調遣人馬選定貞元二年三月丙寅日出師陶元亮曰兵法云攻其無備出其不意若軍去遲則彼有準備可速去爲上計高明曜曰可將輕騎先去作疑兵次後卻出蔡州諸賊可破矣卻說哨馬報知李希烈希烈遂引兵一萬前來迎敵兩軍相對陣勢布圓是時李晟自掌中軍陶元亮在左高明曜在右李晟吩咐二人交鋒之際吾兵倒退汝二人分兩路而進候賊兵征進吾軍卻復後回此韓信破趙之謀也于是唐兵皆在垍水列成陣勢李晟出馬與賊將打話門旗裏賊將李希烈引數十騎而出希烈問曰今朝廷失德天下分崩諸鎭 各自僭號吾等見時事如此方始效尤非無爲也晟曰李希烈反向朝廷亂臣賊子人人得而誅之何况我乎敢死戰者出馬希烈回顧賊衆曰唐兵背垍水而來鬥敵此軍必敗敗則皆投于水矣李晟勢勇汝等可并力戰之晟若一走便可追擊之言未畢左右四員賊將四般軍器來戰李晟晟略戰數合撥回馬望本陣便走希烈領軍一齊衝突而來唐兵望垍水逃遁趕不數里兩下伏兵齊起左邊陶元亮右邊高明曜兩軍殺入賊兵大亂後李晟趕到均水大呼曰事危矣諸將可奮力向前衆將一發大殺賊兵元亮明曜把賊兵圍在垓心晟力殺入賊軍中左右衝突無人敢當賊兵大亂竄入珀水死者無數斬首二萬餘級叠尸如山流血成河希烈衝圍引了敗兵迳奔蔡州閉住城門再不出戰只是堅守不知後事如何	總批顏魯公三朝舊臣忠直剛决名重海內人所信服然以耄耋之年猶不能豫爲退身之策卒至陷于逆賊之手良足悲矣 

第一一八回	陳仙奇毒殺希烈	卻說李晟得此功勞大獲全勝犒勞軍馬已畢便欲進兵蔡州陶元亮曰將軍功績已成威名大振可以止之倘或有失此功頹廢正所謂畫蛇添足也李晟曰不然今彼敗兵尙縱橫以圖攻取今日吾在垍水一戰賊兵心膽俱碎若不乘此時以取蔡州更待何日汝勿自墮其志也元亮又諫不從晟乃勒兵望蔡州進發卻說李希烈正欲領兵迎敵偶值暴疾不能起居然猜忍好殺動至誅族人不自保其部將陳仙奇意欲誅之無計可施乃謀于醫者陳山甫山甫曰希烈一命在我掌握何勞費力仙奇問其故山甫曰早晚必來召某醫療某以毒藥進之必然死矣奚用刀兵乎仙奇曰若得如此唐朝社稷皆賴君矣山甫辭歸果然次日希烈言腹中膨脹疼痛不止遣人召山甫用藥山甫暗思曰此賊命合休矣暗藏毒藥入內希烈臥于榻上令山甫下藥山甫曰可一服即愈教取銀銚當面煎熬藥已半乾山甫便放毒藥親自進上希烈接之一飲而盡未極半晌希烈七孔流血腹若雷鳴賊衆近前視之希烈已死榻上仙奇聞知持刀直至榻所梟下首級舉衆來降李晟大喜即日班師引仙奇面君帝封仙奇爲留守卻說帝在位前後二十七年改元者三曰建中興元貞元初政清明者二歲而盧杞用事叛亂相繼末年姑息而已是年九月帝偶沾疾一臥不起過了數日崩于內殿傳位太子稱號順宗未幾順宗又沾風疾不能聽政在位八月乃自稱太上皇傳位太子是爲憲宗章武皇帝封林黃裳爲平章事武元衡爲門下侍郎李吉甫爲三品門下李絳爲禮部尙書封裵度爲銜史大夫其餘文武各有封贈大赦天下時淮西等處無人守把裵度上表乞守淮西等處帝許之乃封裵度總督淮西等處軍馬奉詔訖且說裵度字中立河東聞喜人也幼時家貧無倚極受窘辱遇相士秋壑曰僕閱人多矣未有如此之相度問有何故秋壑曰汝勿見怪吾相汝天庭高聳地閣欹斜若非鴻門貴客定爲窮途餓莩必主餓死度日死生有命富貴在天何怪之有辭別而去一日游香山寺有婦人以父被罪借得玉帶三條犀帶一條以賂權要入寺祈禱置于欄楯忘收而去度拾而還之至夜夢一神人謂之曰據汝賤相合應餓死上帝見汝還帶陰功特令吾來爲汝換卻數鬚使汝異日位列公卿職司鼎鼐言訖而去及度醒來猶覺口邊微痛後位至宰相秋壑復來見而異之上下細遍悵然謂曰公相一身乞兒骨獨有四根宰相鬚耳其貴皆陰德所致是時裵度請兵討賊督諸軍馬終日演習于是各處竪立寨栅以備各處軍馬屯扎裵度事事有法時有賊將吳元濟屯兵蔡州當年秋七月元濟作一大會遍請諸將共議入寇之事忽座上一人曰將軍累戰累勝皆獲全功官軍旣伏威名只守此郡爲上何故又欲入寇也萬一不利反爲不美元濟視之乃蔚州人也姓丁名士良乃元濟部下副將元濟曰汝只知唐朝人馬廣大不知有幾件好攻之處唐有五件勝敗之事何不進兵賊衆曰請問有何五件勝敗之事元濟曰唐軍累敗挫盡銳氣吾兵雖敗不曾損傷吾兵一進一可勝也吾兵乃久訓練之士彼兵烏合之徒不曾得法度二可勝也吾今用舟船載軍而進不致勞困彼軍盡旱道而來三可勝也彼軍各處設備軍勢分開吾兵一出彼軍安得更至救援四可勝也吾兵今出靈川抄掠麥谷爲食五可勝也不因此時打入大唐更待何時吳秀琳曰裵度機謀深遠授淮西招討使之職必然一路各有準備豈比他人爲將耶元濟曰諸公何慮吾自有妙策汝等休長他人之威風滅自己之銳氣吾已决定吾今先取諸郡衆諫皆不從元濟乃自爲前部令三軍陸續而進離了蔡州提兵出戰攻殺奔靈川來前軍哨馬回報連路下著九個寨各有軍把守元濟聽得遂自引數騎前來高阜處望之靈川九寨勢如長蛇首尾相顧元濟曰吳秀琳之言信有之也此寨之法郭令公能之今觀裵度所爲不在此人之下遂回本寨喚副將聽令曰唐兵已有準備度必在此間汝可虛立吾旗據此谷口下寨差數百軍出哨一遭喚旗甲一番打青黃赤白黑五方旗號以示吾兵多吾提大兵偷出秦亭襲汝陽去了吩咐賊將辛永屯兵靈川谷口元濟提兵而去卻說裵度聽知賊兵出靈川那時與李光顏在靈川寨中準備迎敵見連日不來搦戰一日五番肖馬出寨或十里或十五里便回度每觀望見哨馬只是這幾匹只更服色往來馳驟皆因主將必無能者乃與主將李光顏曰將軍當與一軍攻打可必勝矣若打破寨栅便襲元濟之後宜拒秦亭要路賊兵勢必危矣度令軍去救汝陽從小路徑占九功山若距此山吳元濟必取乾坡其路有一谷名爲停馬坡其地險要極好埋伏比及來爭九功山吾先遣一軍伏于停馬坡擒賊必矣李光顏曰吾現爲將未嘗如此明察地理公之明學眞神人也公當速去吾自攻于此于是裵度引數萬人馬星夜倍道徑取九功山到時賊兵未至下寨已了隨喚先鋒嚴綬副將田希延各引兵五千先去停馬坡埋伏依計而行度傳令偃旗息鼓以待賊兵畢竟還是如何且聽下回端的	總批李希烈悖叛好殺動輒誅夷卒死于部將之計宜矣裵中立材貌猥鄙居然餓莩僅以還帶一事感格上蒼乃至改換鬚眉出將入相優游緣野千載令名此無他獨一點靈台人罕能及耳 

第一一九回	李瑀雪夜克蔡州	卻說吳元濟引兵自秦亭道望汝陽而來問吳秀琳曰此去汝陽有備無備先發何方爲上秀琳曰近汝陽有一山名九功山若先占得此山奪盡汝陽之勢只恐裵度多謀先有準備元濟曰官軍知吾兵出靈川必皆聚于此處于是提軍前進至九功山下前部登山只見山上旗幡竪立鼓聲大震風吹裵度招旗諸軍大驚山上山下官軍分十面殺來勢不可當賊兵大敗元濟急兜回馬率領殘兵而退暗思自謂驍勇無敵精通兵法天下無雙不想朝廷又生此人吾與裵度勢不兩立次日再整兵至九功山下搦戰裵度出戰山上官兵并不下來至晚欲退山上鼓角齊鳴賊兵著忙官軍也不下山來欲要衝突上山又畏嚴備不敢進前守至二更欲回山上官軍又鳴畫角諸軍驟至賊兵又折一陣退回舊寨次日元濟單馬提軍驅至九功山下穿連以爲木栅寨當夜三更度差五百人分路各執火炬下山燒著糧草車隨後以兵應之兩兵混戰一夜營寨又立不成元濟退回舊寨與秀琳商議曰汝陽急切未易取不如先取乾坡乾坡乃汝陽屯糧之所若得乾坡汝陽必危元濟乃留吳秀琳虛屯九功山下自率精兵沿山渡水取乾坡行了一夜比及天明元濟見山勢險惡道路崎嶇問左右此何地也答曰乃停馬谷元濟勒馬自忖倘或于此斷絶糧草吾等如之奈何正躊躇間前軍來報山後塵埃起處必有伏兵元濟急持兵看時嚴綬田希正兩軍齊出元濟大驚且戰且走前面喊聲大震裵度自引軍殺來後人有詩云元濟心痴望列侯行兵安及晋公謀中原尺地難恢復一戰傷亡賊勢休元濟欲再往靈川秀琳曰靈川寨被李光顏打破辛永已死軍兵皆投淮西去了于是元濟不往靈川從山僻小路回蔡州後面裵度引兵緊迫元濟親自斷後叫諸兵先自進前賊兵三停已先去二停了只有元濟在後忽然一軍突出爲首乃唐朝大將李光顏交戰元濟親自斷後被官軍圍住死戰不得脫賊將蘇天然聽知元濟被圍引數萬軍馬抖擻精神衝殺官軍人不敢近左衝右突元濟見有救兵來至乘勢殺將出來二人相合殺散李光顏之兵元濟軍馬盡皆力乏蘇天然謂元濟曰某願單馬斷後天然亦是驍勇好漢請大將放心前行後面官軍又追趕天然匹馬單槍衝殺而來官軍不敢逼近李光顏交放箭怎當官軍四合亂箭射來天然獨力難支被亂箭射死元濟自回蔡州痛傷天然辛永二將沒于軍中乃厚贈其子因此賊衆多遭陣亡皆歸怨于元濟卻說唐鄧州節度使李瑀李晟之子也當在鄧州聽知裵度追殺元濟于蔡州怕他成其大功亦引兵來相助李祐言于瑀曰元濟所部精兵皆在洄曲布散四境拒守其守州城者皆老弱之卒宜率兵乘虛直抵其城下北軍聞之元濟不足擒矣李瑀從之是夜初更左側雪深三尺瑀親自披挂帶人馬俱各偃旗息鼓乘夜潜行七十餘里直抵蔡州城下正直天池鹅鴨無數瑀令軍士驚起亂鳴以混軍聲時譙樓已四鼓矣內外守城之人無一知者李祐李忠義乃鋤城爲坎二人先自登城後面壯士相繼從之比及天色微明軍士已自打人元濟所居外宅早有人報知元濟曰官軍至矣尙如此熟睡耶元濟尙臥在床笑曰俘囚爲盜殆曉吾當盡殺之何足爲事言未絶又有一人來報城已陷矣元濟乃驚起慌出庭外視之見瑀軍汹涌而進約有一萬餘人喊聲鼎沸漸漸逼近元濟乃帥左右登內城拒戰是時董重質擁精兵萬餘據守洄曲瑀在軍中與衆商議瑀曰今元濟勢已窮蹙所望者重質來救耳吾欲得重質來降則元濟必死矣乃訪重質家下老小各厚賜金帛以恩撫之仍遣其子董傳道持書曉諭重質重質知瑀恩厚遂單騎直詣瑀營來降二人接見不勝大喜即留重質在軍中聽用卻說元濟知重質已降無兵救援遂在城上請罪緣梯而下瑀令軍士擒之裝在檻車押送京師其餘賊衆瑀大加撫慰不戮一人靜軒觀此有詩云李瑀能分聖主憂天兵赫赫下神州平生報國心如火不斬樓蘭誓不休李瑀旣擒了元濟吩咐軍人嚴整隊伍擺列旗槍屯于鞠場待裵度卻說裵度在後面追趕人馬繼至不料李瑀從間道雪夜而出已先擒賊又見軍士擺列如迎敵之狀度疑瑀與賊同謀有懷異志便欲避之瑀自披挂接見拜于路左瑀曰蔡人頑悖不識上下之分數十年矣願公因而示之使知朝廷之尊度聞言心始安方受之瑀引人馬還屯文城諸將請曰公始敗于朗山而不憂勝于吳房而不取冒大風盛雪而不止孤軍深入而不懼然卒以成功皆衆人所不識也請問其故瑀曰朗山不利則賊輕我不爲備矣取吳房則其衆奔蔡并力固守故存之以分其兵風雪陰晦則烽火不接不知吾至孤軍深入則人皆致死戰自倍矣夫視遠者不顧近慮大者不計細若矜小勝恤大敗先自撓矣何暇立功乎衆拜曰將軍神機妙算非衆等所及也度領兵回長安帝大喜加度爲晋國公賜爵復入知政事設太平筵宴重賞三軍當日帝與群臣正在飲酒間忽人報言外國遣一番僧來進佛骨未知說甚事來且聽下回分解	總批李瑀之論凡智將皆能之而其所不能者有二失忌敵恒情也彼獨厚結李祐以圖其成爭功常態也彼獨拜迎裵度以敦其讓蓋李晟乃仁義之將而瑀爲其子家法流傳况其籌略尤克肖乃父者乎 

第一二〇回	韓文公上佛骨表	元和十四年春正月憲宗升殿近臣奏曰今有番使手捧一象牙匣匣內盛放佛骨要見陛下帝聞奏即命宜人見其人身不滿五尺面如傅粉鶴一鬆肢宛若神仙之狀乃一僧也進拜闕下帝一見而驚異之其僧曰臣乃西天雷音寺奉佛骨進入中國乞陛下鑒納帝曰遠路風塵不易汝不辭跋涉而來有何應宴僧曰此骨相傳已久三十年一開開則風調雨順國泰民安如陛下不信當啓匣視之帝命捧上銜案當殿啓視果見佛骨紅光萬丈紫氣千重文武百官近前看視人人喝采皆言自古及今實爲罕見帝看視半晌龍顏大喜隨令百官迎立于五鳳樓上率同欽天監官朝夕供奉焚香頂禮僧人送光祿寺設齋筵款待是時帝留禁中二月將佛骨歷送諸寺上自王公下至士民瞻奉舍施惟恐弗及至有竭產充施者有燃香臂頂供養者當日帝與百官正議間只見班部中閃出一臣身長七尺細眼長髯文起八代之衰道濟天下之溺忠犯八主之怒勇奪三軍之帥官拜吏部侍郎永平昌黎人也姓韓名愈字退之愈進諫佛骨表一道帝于銜案上覽之其表曰伏以佛者夷狄之一法耳自黃帝以至禹湯文武皆享壽考百姓安樂當是時未有佛也漢明帝時始有佛法其後亂亡相繼運祚不長宋齊梁陳元魏以下事佛漸謹年代愈更惟梁武帝在位四十八年前後三捨身爲寺家奴晝夜一餐止于菜果竟爲侯景所逼餓死台城國亦尋滅事佛求福乃更得禍由此觀之佛不足信亦可知矣百姓愚痴易惑難曉苟見陛下如此皆云天子大聖猶一心敬信百姓微賤于佛豈可更惜身命佛本夷狄之人不知君臣之義父子之恩假如其身尙在來朝京師陛下容而接之不過宣政一見禮賓一設賜衣一襲衛而出之于境不令惑衆也况其身死已久枯朽之骨豈宜以入宮禁乞以此骨付有司投諸水火永絶根本斷天下之疑絶後代之惑使天下之人知大聖人之所作爲出于尋常萬萬也豈不盛哉佛如有靈能作禍福凡有殃咎宜加臣身望納微言詳察佛骨謹疏奏聞帝覽表大怒曰汝有欺君之心弄權之意故此苦要折毀佛骨喝令便欲斬之裵度崔群二人進曰韓愈陳言狂肆理宜加罪但其忠孝素著有可矜憫若以微言殺之無乃塞諫錚之路乎帝曰以國法誅之有何諫諍且滿朝文武衆多豈惜一韓愈哉言未絶只見一人解下袍帶叩頭上表帝視之乃翰林學士林圭也圭曰微臣衰耄還陛下紫袍金帶乞賜骸骨歸葬田里臣之幸也帝曰朕正欲升卿共理朝政何事弃職願條陳之圭曰臣見韓愈爲陛下寵臣只因佛骨一表便欲葬身法場臣見此官實是難做故此辭職恐他日亦似韓愈受刑有辱聖意帝怒稍解遂將愈貶爲潮州刺史當時士大夫議論佛入中國自晋宋以來日益繁熾自帝王至于士民莫不尊信下者畏慕罪福高者難論空有獨愈惡其蠹財惑衆故力排之麗泉有詩贊云佛骨迎來事豈眞和聲附影惑斯民憲宗空慕長生術枉把忠良作佞臣帝免韓愈死罪貶出潮陽特叫受苦只容單人獨馬限定一月到任如過一日邊遠充軍二日斬首號令三日者全家九族盡行誅戮愈承聖旨歸至宅下辭別舉家餞行相向大哭不忍分離愈曰爲臣死忠爲子死孝也是我命合苦楚怎怨別人只帶張千親隨遂自上馬是日離了長安與張千饑餐渴飲夜住曉行不過旬日早巳到了藍田狂風大作下雪飄飄不能前進文公就于馬上將雪作賦一篇賦云江梅飄雪賽茶芽片片飄零如柳絮隨風舞入紙窗來錯認梅花零玉樹雪者世之瓊瑤國之祥瑞一片呼爲鴻毛二片呼爲風耳三片爲攢四片爲聚五片爲天花六片爲六出雪也者有升也有降也有味也有氣也其氣者能颼冷目下之乾坤其味者能長來年之禾稼妝成獅子低樓下萬萬朵梨花滿架裁就玉蝶剪黃沙千千陣柳絮飛花又不是楊花又不是梅花楊花舞桂花香梅花白或剪風或飄帶寒風瑞雪鎖天涯壯士征夫力怎加彎弓著力弦難扯銅刀響手靶難拿龍鱗甲上鋪輕粉錦繡袍邊灑玉沙槍尖纓上飛楊絮皂雕旗上舞梨花又有咏雪詩云三冬瑞雪滿瑤天豫報農家大有年廊廟江湖人共樂不妨暢飲綺筵前吟罷風雪愈大人馬俱倒端然不動張千曰吾死于此地矣從來不見此處人迹罕到紛紛大雪路徑昏迷如何是好愈曰遙見對山有一樵夫隱隱而來可問人家躲雪明日早行張千曰如此天寒尙有人打柴乎須臾呼至面前愈以前言問之樵夫曰汝是甚人如此天寒地凍在此何事愈曰吾是朝中一臣謫貶潮陽到此山中迷踪失路冒犯老兄指教往前之路樵夫曰原來公宰至此怎受苦楚此去潮陽不遠只前面道路崎嶇難走愈曰如何難走樵夫曰吾有一詞聽吾吩咐詞曰休上黃土峽便是顛倒處脚踏破底崖手扳葛藤樹手須扳得牢脚欲踏得住若還失了脚送汝殘生去轉過一重崖側身挨過去再轉一個嶺便是虎狼遇樵夫歌罷假睡沉眠雪中而臥愈曰此是痴人鬼說何足信之此時樵夫見愈受寒不過凍得魂不著體半似人形對面不顧倏然化作一陣清風而去	總批韓愈佛骨一表忠諒有餘功齊孟子而力倍然終不能移憲宗之惑者蓋不探其本而直以事佛得禍爲言也豈不惜哉 

第一二一回	韓文公雪擁藍關	原來韓湘子愈兄愍之子也天資穎悟體態異常年十四學游歸仙每勸愈弃職修行愈不肯從嘗言藍關有難愈并不解其意至是湘子特地起風降雪驚試愈心欲其回心轉意又化樵夫前來三言二語顛狂臥雪顯出仙家手段是日愈與張千正在中途雪凍幾死忽見一人手打漁鼓腰佩葫蘆冒雪而來愈近視之乃湘子也愈曰侄兒早來救我今日不是凍死定是俄死湘子曰叔父平昔自負壘茵而坐列鼎而食今日緣何受此苦乎愈曰此吾命運坎坷合受磨苦安可言乎湘子將葫蘆傾出酒肉無數愈取食之湘子曰此足以顯仙家手段否愈曰此眞術耳湘子曰吾曾吟詩二句叔父記得否愈曰已忘之矣湘子曰叔父曾教侄兒種頃刻之花碧牡丹朵擁出十四金字雲橫秦嶺家何在雪擁藍關馬不前今日正應此事何敢便忘之乎愈聞愕然遂問此何地近人答曰此名藍田前面一嶺名爲秦嶺嶺上一關乃藍關也愈大悟曰侄眞仙人也有此預知吾安不從之修行乎即將二句凑作一詩以自嘆云一封朝奏九重天夕貶潮陽路本爲聖明除弊政敢將衰朽惜殘年雲橫秦嶺家何在雪擁藍關馬不前知汝遠來應有意好收吾骨瘴江邊愈吟罷謂湘子曰吾已有心修行爭奈君命不敢有違恐失人臣之職必須到任治民待三年考滿然後可學汝宜早歸仙洞異日再來于是二人相別而去卻說愈至潮州軍民出郭遠接百里之外愈坐廳上公吏人等皆來參見過了數日愈遂出榜教民勸農講武一應錢糧詞訟并皆理會剖决如流百姓皆叩首拜伏曲直分明當日升堂議事忽有民人劉可屈投告其母爲大魚所食代母報仇愈笑曰殺人償命理之固然魚居湖海之中將何來償此事不明安能决斷愈喝退其人急令出之吏人告曰小人此處僻近海濱鳄魚爲害其魚魚首牛角火眼龍鱗腮生兩翼身長數十餘丈每于午未二時浮游海面張口食人遠近地方遇其噓氣染瘴癘氣而死愈驚曰大是異事此水妖也皆因往昔贓官污吏牧愛失德致使百姓受此惡毒吾必設祭以獲之次日遂遣人在河岸上設香案列牛羊祭物陳設于地愈身著朝服手執象笏親自臨祭令左右誦讀祭文三奠酒畢將所祭之物盡弃于于水中忽見海上一大魚翻波逐浪而來無數小魚後面相隨浮游水上翹首張口似有奔騰之意衆皆驚怖愈在岸上大喝曰逆怪不得無禮天曹在此吾爲一郡之主淡泊自居只飲潮陽之水無半毫諂曲汝爲水族之王亦宜正直方能鎭 壓爾類何如此之邪佞乎吾本保民汝何害民自今以後各分水陸毋得相犯言罷愈隨手以硃筆擲去正中魚口其魚含之低首搖尾而去浪息波平愈與衆從人皆回衙內靜軒有詩贊云文公正氣衝牛斗被貶之時志愈强秦嶺狂風無怨望藍關遇雪實恓惶鳄魚退去彰公直佛骨迎來誅表章千古高風應不泯長隨明月照潮陽韓愈自祭鳄魚之後潮陽百姓賴得永保無事愈治理民事詞清訟簡人物咸寧後至長慶四年公卒于正寢謚昌黎伯潮人感其遺澤爲之立廟四時享祭	總批君子立朝選用與廢斥莫不有大數存焉微公之遭貶則鳄魚之害潮陽何所底止特借公正氣以辟除之耳造物豈無自而然歟 

第一二二回	柳公權用筆諫帝	卻說帝自即位以來好學神仙之術多服金丹以求長生不料反添躁怒帝之左右宦官往往得罪而死人人自危是時元和十五年春正月帝暴崩于中和殿人皆言內常侍陳弘志弒之其黨皆爲之匿不敢討賊但云藥發攻心而死外人皆莫之知衆臣請太子即位于太極殿號稱穆宗皇帝改元長慶葬憲宗于景陵尊郭貴妃爲皇太后封柳公綽爲尙書左丞牛僧孺爲中書侍郎李德裕爲翰林學土柳公權爲翰林侍書公權一日對帝書寫筆力精巧有若龍蛇之勢帝問公權曰古之善書者莫過于張旭張顛羲之獻之今觀卿所書尤有過于此數子者何能如是之善乎公權對曰用筆在心心正則筆正帝默然改容知公權以筆諫也帝在位四年遂崩傳位太子稱號敬宗皇帝時天下承平敬宗游戲無度性復偏急宦官動遭棰撻皆怨且懼夜獵還宮酒酣爲宦官劉克明所弒在位三年改元寶歷宦官王守澄迎穆宗次子江王即位稱號文宗皇帝改元太和卻說文宗爲宦官所立至是宦官益橫建置天子在其掌握威權出人主之右無人敢言是年三月帝親策制舉人賢良方正有昌平縣一人姓劉名蕡對策極言宦官威權甚大爲害百端考官馮宿看劉蕡之策詞語忠直筆力精華各皆服但畏宦官之勢而不敢取其餘居蕡之次者反得爲用衆論紛紜皆爲稱屈時有中第者李邰曰劉蕢下第我等登科能無厚顏乃上疏爲劉蕡訴屈言蕢所對之策自漢魏以來無與爲比乞回臣等所授官職于蕡以旌忠直疏凡三上皆不報帝在位十四年遂崩傳位太第穎王即位是爲武宗皇帝改元會昌自武帝在位六年至宣宗在位十三年宣宗至懿宗在位十五年共計三十四年海內清宴俱各承平是年秋七月帝崩于內殿宦官劉行深扶太子即位稱號僖宗皇帝卻說僖宗名儼懿宗少子也年十三歲爲宦官所立改元乾符元年封崔彥昭爲平章事封宦官田令孜爲中尉時令孜有寵帝專事游戲政事一委令孜處决呼爲阿父令孜嘗自備果食與帝對飲帝與內園小兒相狎賞賜動以萬計府藏空竭令孜獻計于帝令籍兩市商貨悉納內庫有陳訴者即付京兆杖殺之宰相以下皆鉗口莫敢言賦斂愈急水旱相繼不以實聞百姓流殍無所控訴所在相聚爲盜是歲濮州人王仙芝聚衆數千人起于長垣與賊黨尙君長攻陷郡縣勢如破竹時有一人姓黃名巢字巨天曹州冤句人也形容古怪眉橫一字齒排二牙鼻生三竅面如金色善騎射喜任俠粗涉書傳嘗舉進士中武舉狀元帝嫌其醜陋罷黜不用遂與仙芝共販私鹽至是聚衆攻掠州縣民之困于重斂者爭來歸附于路遇見朱溫尙君長曹師雄俞亮李范史文龍史進張鴿數人皆驍勇之士仙芝收爲部下數月之間聚至數萬卻說王仙芝兵攻蘄州先使人致書與刺史裵渥相約兩下按兵不戰渥許爲之奏官隨即開城迎仙芝與黃巢等入城置酒款待厚賜金帛裵渥又爲上表明仙芝不反帝赦其罪詔封仙芝爲左神策軍押牙之職仙芝甚喜便欲受之黃巢大怒曰始吾與汝共立大誓橫行天下今汝獨取官而去使此五千餘衆何所歸乎隨挺杖擊仙芝傷首流血其衆喧燁不已仙芝遂不受命乃大掠蘄州與巢瓜分其軍三千餘人從仙芝三千餘人從巢分道而去且說王仙芝與衆商議欲打淮西一路賊人李范諫曰吾等烏合之衆雖云驍勇人心不合只宜堅守門戶以俟天時今若長驅深爲不祥加之朝內曾元裕宋威等善能用兵外夷猶自畏懼何况我等乎仙芝大怒縛下李范又有史文龍諫曰聖人有云禍福將至善必先知之不善必先知之前日營外將旗無風自折一不祥也大王所居外宅雌鶏與犬并行屋上似人哭啼二不祥也長垣北門外忽然地穴內涌出一肉塊周一圍數尺有頭有眼有鼻有口卻無手足于市中往來刀箭不能傷亦不知何物有人卜之曰有形不成有體無聲家亡身滅故見其形此三不祥也有此三般不祥之兆將軍須趨吉避凶而欲人寇以喪身也王仙芝大怒將李范史文龍斬之乃令尙君長俞亮爲先鋒盡起賊兵數千于路放火劫擄帝乃宣召大將軍曾元裕至長安議論起兵元裕入朝見帝帝曰今賊人王仙芝入寇不可不誅之元裕奏曰臣部下馬步軍二萬足可破王仙芝也帝曰兵少路遠恐難收復元裕曰臣托陛下洪福齊天兵不在多用兵設謀破仙芝甚易也帝曰吾料王仙芝將何以銜卿耶元裕曰彼弃城壕而走上計也守長垣殺去軍其次也官軍一至必被臣擒矣帝曰卿此去往回幾日曾元裕曰千里之地數月足矣帝大喜之即命曾元裕行元裕領兵投荊南來唐前部先鋒張自勉先到王仙芝使尙君長俞亮引兵五千前來屯黃梅圍塹二十餘里周圍鹿角密護正嚴張自勉回禀曾元裕元裕曰且不可戰比欲老吾營也若攻之正中其計且賊衆大半在此其巢穴必定空虛可弃此處奔長垣賊必往救之就于中路破之必獲全勝矣衆皆曰然盡勒兵從小路望長垣而去大張旗幟軍轉山南未知勝負若何	總批唐自穆宗以來八世而爲宦官所立者七君然則唐之衰亡豈止方鎭 之患哉蓋朝廷天下之本也人君朝廷之本也始即位人君之本也本始不正而欲天下之正其可得乎 

第一二三回	王仙芝大寇荊南	卻說賊將尙君長俞亮正在帳中議曰若官軍攻打之時切不可輕出弓箭炮石不可亂發官軍遠來難以久住待糧盡退去用兵擊之一鼓而可擒曾元裕矣言未絶忽然官軍轉過山南而去尙君長大驚曰官軍知長垣無兵必去攻老營也若長垣有失吾此處皆無用矣可盡起衆兵迤然擊之原來曾元裕留下十數人扮作鄉民暗窺虛實見賊兵欲起飛報曾元裕元裕曰彼知吾取長垣拔寨來擊正中吾計乃命宋威楊複光引一軍埋伏于洮水濱待賊兵過來同時舉發二將引軍去了尙君長俞亮軍馬看看趕上忽然一聲炮響宋威楊複光從後進發元裕兵回兩下夾攻賊兵大敗殺死無數降者極多尙君長俞亮死戰得脫前至狗脊嶺正逢王仙芝到合兵一處人馬和官軍交鋒尙君長出馬被朱威一刀斬于馬下賊兵大敗王仙芝引敗兵退入中州城閉門守護追兵四面圍合時值秋天降下大雨河水暴漲運糧船只從河口直到城下其雨連綿月餘不止官軍營外平地水深三尺軍人驚惶宋威入中軍言曰雨水連綿營內浮坑不能停住望移屯于前面山上元裕大怒曰吾偏不知擒賊在邇安可亂移汝等再言即當斬首宋威徐徐而退少時參軍陶繼業又來禀說軍皆怯水意欲移營元裕怒曰輒敢亂言惑我軍心推出斬之當時號令首級于軍門于是三軍鎭 靜元裕傳令叫城北軍馬暫退放城中賊人樵彩柴薪牧放馬匹官軍伍謖曰昔日招討攻台州之時八郡連進晝夜不息故得城下擒王郢斬之今日遠來不令攻打一任霖雨滿營又縱城中人樵柴牧放牛馬愚竊慮也請招討教之曾元裕笑曰汝雖爲司馬不知用兵之道也昔王郢兵少糧多城內可支一年我官軍四倍于王郢之糧而不勾一月以一月之糧而充一年之餉以四部之衆而敵一部之寡而不容不速也是以不計死傷與糧爭競也今者賊兵多官軍少賊餓軍飽因此不必攻打以待自走也走而擒之無有不勝吾不掠牛馬不絶樵彩是容賊走路也夫用兵者詭道也若因事變賊糧并盡軍恃雨霖未肯束手歸降吾故示無能以安之若取小路以驚之賊必衝突而死戰也此雨數日必晴一晴并力攻打賊可擒也衆將皆拜曰此神武之算也卻說帝在長安升殿群臣來奏近者秋雨一月不止軍馬勞苦可宣招討罷兵帝曰曾元裕臨陣智變必有良謀擒王仙芝可計日而待何必憂也卻說軍中數日果然雨霽天晴星夜曾元裕出帳仰觀星象忽見一星大如斗流火長數十丈墜于申州城東南黃梅嶺衆將皆驚問元裕曰此何兆也元裕曰五日後星落處必然斬王仙芝矣來早四面圍合并力打城諸將得令次日築土上掘地道衝車雲梯炮石晝夜攻打箭如急雨亂射城中糧盡人皆相食衆欲殺王仙芝仙芝慌使俞亮柳君賢出城到曾元裕寨中投降元裕曰汝來何也俞亮曰望請招討權退三十里吾自縛元裕大怒曰輒敢輕吾也叱左右推出斬之將首級付從者書檄令將回見王仙芝看檄曰唐詔討使大元帥曾公檄下王仙芝竊謂楚鄭列國鄭伯尤肉袒牽羊迎之吾乃天子上公而賊子俞亮等欲使退兵甚是無禮二人老耄傳言有失已皆斬首若事有未已可更遣年少聰明者前來告復稍若稽遲悉皆誅戮故檄王仙芝大驚與衆共議賊將曹師雄願往曾元裕寨中說剋日送大王到定許開門納降仙芝即命師雄到唐中軍元裕坐帳上左右叱師雄膝行至前跪而告曰望招討暫息雷霆容剋日面縛而降元裕曰軍土大要有五能戰當戰不能戰不能守當走旣皆不能有降與死耳汝等不肯面縛此决就死也可洗頸待劍于是叱曹師雄令回報師雄抱頭鼠竄而回見王仙芝說之仙芝驚惶乃與賊衆是夜二更帶數百騎開城門望東南而走仙芝見無兵心中暗喜行不到五更山頂上一聲炮響迎前一軍擺開當先曾元裕上有袁知節下有齊元陽大喝反賊休走王仙芝急欲回馬尋路後面張自勉軍馬到來左邊宋威右邊楊複光軍馬四面圍住王仙芝下馬受縛曾元裕視諸將曰吾前夜見流星墜于此地曾有云五日之後當斬仙芝于此地矣今應斯言遂喝令斬之仙芝與曹師雄等對面受戮史官有詩云賊子仙芝井底蛙痴心恣意慕榮華不知身死鋼刀下尤自貪圖作帝家當日勒兵恢復長垣比及曾元裕到城下唐兵盡已人城誅殺仙芝餘黨二百餘人于是出榜安民令各官分地守把重賞三軍元裕奏凱班師回入長安後人有詩贊云盡忠報國曾元裕破賊黃梅大有功唐末英雄誇獨步至今千載播高風	總批王仙芝若受中朝之封授左神策之職其榮貴爲何如而被黃巢迫脅遂不受命即或未能歸順使不殺李范史文龍二人猶末至于今日也是集自隋公楊堅于陳高宗大建十三年辛丑歲受周王禪即帝位起歷四世禪位于唐高祖以迄僖宗乾符五年戊戌歲唐將曾元裕剿戮王仙芝止凡二百九十五年繼此以後則有殘唐五代志傳詳而載焉讀者不可不并爲涉獵以睹全書云萬曆己未歲季秋旣望金閶書林龔紹山繡梓